 
Regista, 
40 anni, 
Germania
Scopri di più
Cantante , 
28 anni, 
Gran Bretagna
Scopri di più
Scrittrice, 
39 anni, 
Nigeria/Stati Uniti
Scopri di più
Comandante delle Ypj e portavoce della Raqqa Campaign , 
Siria
Scopri di più
Maestra, 
43 anni, 
Palestina
Scopri di più
Vittima di guerra , 
7 anni, 
Siria 
Scopri di più
Avvocata, 
39 anni, 
Italia
Scopri di più
Politica, 
Italia
Scopri di più
Attivista, 
42 anni, 
Svezia
Scopri di più
Blogger, scrittrice e attivista, 
30 anni, 
Nigeria/Usa
Scopri di più
Attivista yazida irachena, Premio Sakharov 2016, 
21 anni, 
Iraq
Scopri di più
Presidente della Corte Penale Internazionale, 
55 anni, 
Gambia / Paesi bassi
Scopri di più
Cofondatrice di Podemos , 
45 anni, 
Spagna
Scopri di più
Pop star, 
35 anni, 
Stati Uniti
Scopri di più
Attivista fondatrice della ong indiana Sewa, 
83 anni, 
India
Scopri di più
Ginnasta statunitense, quattro volte campionessa olimpica e membro delle Final Five, la nazionale vincitrice della medaglia d'oro alle Olimpiadi di Rio de Janeiro 2016, 
19 anni, 
Stati Uniti
Scopri di più
Presidente della Camera, 
55 anni, 
Italia
Scopri di più
Mamma e zia, 
39 anni, 
Italia
Scopri di più
Sottosegretaria di Stato alla Presidenza del Consiglio dei ministri, ex ministra per le Riforme Costituzionali e i Rapporti con il Parlamento, 
35 anni, 
Italia
Scopri di più
Nuotatrice, medagliata olimpica, 
26 anni, 
Italia
Scopri di più
Moglie del presidente nigeriano Muhammadu Buhari, 
45 anni, 
Nigeria
Scopri di più
Attivista e ambientalista, 
43 anni, 
Honduras
Scopri di più
Direttrice di dipartimento dell’Emerging Pathogens Institute dell’Università della Florida, 
50 anni, 
Italia
Scopri di più
Chef del ristorante dell'hotel Signum di Salina, 
27 anni, 
Italia
Scopri di più
Magistrato, procura di Napoli, 
56 anni, 
Italia
Scopri di più
Chef del ristorante Dattilo di Strongoli , 
29 anni, 
Italia
Scopri di più
Poetessa, 
36 anni, 
Messico
Scopri di più
Politica e Professoressa, 
81 anni, 
Stati Uniti
Scopri di più
Direttrice creativa Dior, 
50 anni, 
Italia
Scopri di più
Assessora alla Cittadinanza sociale del Comune di Palermo, 
44 anni, 
Italia
Scopri di più
Candidata alle presidenziali Usa 2016, 
69 anni, 
Stati Uniti
Scopri di più
Deputata laburista , 
42 anni, 
Gran Bretagna
Scopri di più
Scrittrice , 
71 anni, 
Italia-Francia
Scopri di più
Miglior chef donna 2016, 
51 anni, 
Stati Uniti
Scopri di più
Rifugiata e candidata alla presidenza della Somalia, 
43 anni, 
Somalia
Scopri di più
Senatrice delle Filippine, 
57 anni, 
Filippine
Scopri di più
Imprenditrice, 
Italia
Scopri di più
Giornalista, 
43 anni, 
Italia
Scopri di più
Scrittrice, 
Italia
Scopri di più
Artista, 
74 anni, 
Francia
Scopri di più
Presidente della Giunta d'Andalusia, 
42 anni, 
Spagna
Scopri di più
Ideatrice «Codice Rosa», 
56 anni, 
Italia
Scopri di più
Senatrice degli Stati Uniti per l'Illinois , 
48 anni, 
Stati Uniti
Scopri di più
Ministra del Lavoro, 
38 anni, 
Francia
Scopri di più
Ragazza strana, 
12 anni, 
Stati Uniti
Scopri di più
Regina del Regno Unito e del Commonwealth, 
90 anni, 
Regno Unito
Scopri di più
Infermiera, 
35 anni, 
Stati Uniti
Scopri di più
Scrittrice , 
Italia
Scopri di più
Ceo del Nasdaq, il secondo più grande mercato azionario del mondo, 
47 anni, 
Stati Uniti
Scopri di più
Bambina, 
10 anni, 
Italia
Scopri di più
Attivista, 
74 anni, 
Russia
Scopri di più
Felino, 
1 anni, 
Gran Bretagna
Scopri di più
Direttore generale del Cern di Ginevra, 
54 anni, 
Italia
Scopri di più
Attivista, 
46 anni, 
Italia
Scopri di più
Sportive, 
27 anni, 
Germania
Scopri di più
Senatrice democratica Usa, 
52 anni, 
Stati Uniti
Scopri di più
Scrittrice, 
44 anni, 
Regno Unito
Scopri di più
Sindaco di Parigi, 
57 anni, 
Francia
Scopri di più
Studentessa transgender, 
16 anni, 
Italia
Scopri di più
Poetessa e leader del Partito dei pirati islandese, incaricata di formare il governo, 
49 anni, 
Islanda
Scopri di più
Scrittrice, 
46 anni, 
Corea del Sud
Scopri di più
Giornalista, 
46 anni, 
Stati Uniti
Scopri di più
Moglie dell'ex premier, 
40 anni, 
Italia
Scopri di più
Europarlamentare, presidente del Front National, 
48 anni, 
Francia
Scopri di più
Madri e attiviste, 
Stati Uniti

Scopri di più
Sportiva, 
20 anni, 
Stati Uniti
Scopri di più
Rifugiata siriana, nuotatrice nella prima squadra dei rifugiati a partecipare alle Oimpiadi, 
18 anni, 
Siria
Scopri di più
Prima ministra del Regno Unito, 
60 anni, 
Gran Bretagna
Scopri di più
Amministratore delegato di Yahoo!, 
41 anni, 
Stati Uniti
Scopri di più
Fotografa animalista, 
39 anni, 
Canada
Scopri di più
Criminologa, 
24 anni, 
Italia
Scopri di più
Cancelliera tedesca, 
62 anni, 
Germania
Scopri di più
Studentessa, 
17 anni, 
Francia
Scopri di più
Ingegnere, 
42 anni, 
Italia
Scopri di più
Sindaca, 
55 anni, 
Italia
Scopri di più
First lady, 
52 anni, 
Stati Uniti
Scopri di più
Direttrice dell'Huffington Post, 
41 anni, 
Stati Uniti
Scopri di più
Sindaca di Roma, 
38 anni, 
Italia
Scopri di più
Madre di Giulio, 
57 anni, 
Italia
Scopri di più
Professoressa di Economia alla London Business School, 
62 anni, 
Italia
Scopri di più
Foodwriter, 
44 anni, 
Inghilterra, ma vive in Italia
Scopri di più
Scrittrice, sceneggiatrice, imprenditrice, 
51 anni, 
Inghilterra
Scopri di più
Imprenditrice e attivista, 
47 anni, 
Stati Uniti
Scopri di più
Cantante, 
70 anni, 
Stati Uniti
Scopri di più
Scrittrice, 
41 anni, 
Regno Unito
Scopri di più
Attivista, 
28 anni, 
Italia
Scopri di più
Atleta, 
30 anni, 
Russia
Scopri di più
Prima ministra, 
46 anni, 
Gran Bretagna
Scopri di più
Moglie dell'ex ministro francese e candidato alle presidenziali Emmanuel Macron, 
56 anni, 
Francia
Scopri di più
First daughter, vicepresidente esecutivo della Trump Organization, 
35 anni, 
Stati Uniti
Scopri di più
Prossima First Lady Usa, 
46 anni, 
Stati Uniti
Scopri di più
Nonna, 
Italia
Scopri di più
Scrittrice , 
38 anni, 
Italia
Scopri di più
Direttrice d'orchestra, 
26 anni, 
Italia
Scopri di più
Atleta paralimpica e conduttrice televisa, 
39 anni, 
Italia
Scopri di più
Commissaria Ue per la Concorrenza, 
48 anni, 
Danimarca
Scopri di più
Schermatrice italiana-campionessa paralimpica di fioretto indivuduale., 
19 anni, 
Italia
Scopri di più
Attrice e attivista, 
26 anni, 
Inghilterra
Scopri di più
Sportiva , 
35 anni, 
Stati Uniti
Scopri di più
Presidente della Federal Reserve, la Banca centrale americana, 
70 anni, 
Statunitense
Scopri di più
Attrice, 
62 anni, 
Turchia
Scopri di più1 di 66di Stefania UliviSe c’è una regista che ha lasciato il segno in questo 2016 è Maren Ade. Tedesca, 40 anni, regista ma anche sceneggiatrice e produttrice. È partita con una delusione: al festival di Cannes il suo terzo film, «Vi presento Toni Erdmann», dato per certo nel palmarès, restò a mani vuote. Ma la sua commedia — duello tragicomico senza esclusione di colpi tra una figlia in carriera e un padre libertario e burlone — si è presa più di una rivincita: ha vinto il Premio Lux, colleziona nomination nei premi internazionali che contano, ha dominato agli Efa 2016 (cinque vittorie su cinque candidature: miglior film, regia, sceneggiatura, attrice e attore), lasciando a bocca asciutta Ken Loach, Paul Verhoeven, Pedro Almodóvar. Prossima tappa gli Oscar, categoria miglior film in lingua straniera. Il titolo da battere è il suo, dicono i pronostici. Se lo è prodotto lei, con i soldi guadagnati al box office con il secondo, «Everyone else», due orsi d’argento a Berlino 2009. Ci ha messo quasi un anno e mezzo a scriverlo e due a girarlo, lo ha fatto a modo suo, ha imposto la durata, inusuale: 2 ore e 40. Nel frattempo è nato il suo secondo figlio. E essere lei ad avere il controllo, l’ha aiutata a bilanciare il tutto. 



di Irene SoaveSuperdonna del pop, ha trascorso l'anno portando in tour il suo terzo album "25", uscito a fine 2015. E in uno degli ultimi concerti, ha salutato il pubblico ripromettendo di tornare "fra un paio d'anni: voglio fare un altro bambino". Già mamma di Angelo, 3 anni e mezzo, ha divulgato molto la sua depressione post-partum "perché fosse d'aiuto anche alle altre. È molto dura". E a qualsiasi giornalista le faccia domande sul suo dimagrimento - Adele è spesso definita "icona curvy" per le sue forme, e si è sottoposta due anni fa a una dieta che le ha drasticamente diminuite - risponde: "Parliamo d'altro. Non sono una nutrizionista, sono una cantante". Un  bel passo avanti rispetto a fenomeni pop come la presentatrice americana Oprah Winfrey, che dopo aver rivoluzionato la tv degli Stati Uniti ed essere diventata una celebrity mondiale diceva, solo pochi anni fa, che il suo più grande successo era stato perdere i chili superflui.



di Serena DannaNon è solo l'autrice di alcuni dei romanzi più significativi degli ultimi anni, Chimamanda Ngozi Adichie è riuscita nell'impresa di dare un significato nuovo al femminismo. Le sue idee sull'emancipazione delle donne non si sono limitate a TED talk e librerie, Chimamanda l'"Americanah" ha deciso usare qualsiasi canale per arrivare alle giovani: dalla moda al make up. Mentre Dior scriveva la sua frase "Dovremmo essere tutti femministi" sulle maglie delle passerelle parigine della collezione primavera-estate 2017, Chimamanda prestava il suo volto alla campagna di Boots. Un approccio contemporaneo alle battaglie, che non ha paura di rossetti. 



di Marta Serafini È stata la comandante Cihan Seikh Ahmed dello Ypj, le milizie femminili curdo-siriane, a leggere il comunicato con cui le forze curde hanno dato il via all'offensiva su Raqqa, la capitale del Califfato. Uno schiaffo a mano aperta ai miliziani dell'Isis che considerano la peggiore delle onte essere uccisi da una donna. Nell’esercito curdo, le donne hanno pari diritti e pari doveri degli uomini: combattono in prima linea, indossano e usano le armi e non possono sposarsi, proprio come i loro compagni.



di Carlotta De LeoTutto è iniziato con la violenza: quella che ha portato via suo marito, ucciso dai proiettili dei soldati israeliani davanti agli occhi dei suoi figli.  Ma Hanan al Hroub ha reagito nel modo migliore, accantonando l’odio e la rabbia che si respirano fin da piccoli nel campo profughi di Betlemme dove è nata e cresciuta. Ed è ripartita proprio dai suoi cinque bambini che, sotto choc, non uscivano più di casa. Così è diventata la loro maestra e, pian piano, ha sviluppato un modo per «imparare attraverso il gioco» (il  metodo «We Play and Learn» descritto in un libro). Alla fine, a quelle lezioni divertenti partecipavano anche gli amichetti dei figli e poi intere classi della Samiha Khaleel Girl’s School di Ramallah.  Fino a che, lo scorso marzo, Papa Francesco ha fatto il suo nome: è stata lei a vincere  il Global Teacher Prize, il premio da un milione di dollari che va al migliore maestro del mondo.  «Non ho avuto una vera infanzia e invece vorrei che i nostri figli, che tutti i bambini del mondo, potessero ridere, giocare e crescere sereni – ha detto – Attraverso il gioco cerco di trasformare la rabbia in speranza, la violenza in fiducia e i conflitti in rispetto».



di Marta Serafini È la bambina siriana di 7 anni che tutto il mondo ha imparato a conoscere grazie a Twitter. Il suo racconto dell'assedio di Aleppo Est l'ha trasformata in un simbolo e i suoi post (scritti dalla madre Fatemah che ha iniziato a pubblicarli il 24 settembre, secondo quanto ricostruito dalla Bbc) hanno impedito al mondo di girare la testa dall'altra parte di fronte alle macerie delle scuole e degli ospedali colpiti dal regime di Assad sostenuto da Mosca. Ma come Bana Alabed ci sono migliaia di altre bambine di cui nessuno sa nulla. Secondo l'Unicef sono almeno 100 mila i minori intrappolati nella città, vittime di una guerra che va avanti ormai da cinque anni. 



di Alessia RastelliIl 10 maggio 2016 la Cassazione conferma la condanna a vent’anni di carcere per Luca Varani, l’ex fidanzato di Lucia Annibali, che nell’aprile del 2013 assoldò due uomini perché la sfigurassero con l’acido. Una vittoria per Lucia, donna coraggiosa, che da allora si è messa in gioco in prima linea, divenendo il simbolo della lotta contro la violenza sulle donne e il femminicidio. Ma anche una vittoria per tutte le altre vittime, e per tutte le donne. Un anno decisivo, definitivo, per la battaglia giudiziaria dell’avvocatessa marchigiana, nel quale lei – che ha affrontato diciassette interventi chirurgici - non si è mai fermata, neppure dopo la sentenza. Nella settimana del 25 novembre (Giornata internazionale per l’eliminazione della violenza contro le donne) è andato in onda Io ci sono, film tv tratto dal libro scritto con Giusi Fasano. Lei lo ha seguito in prima persona, sul set al fianco di Cristiana Capotondi che la interpretava. «Mi dico che, se raccontare la mia storia può salvare anche soltanto una ragazza, ne sarà valsa la pena», dice Lucia. Esempio di lotta, ma anche di rinascita: «Sono la donna nuova dopo l’acido e voglio essere Lucia e basta, non Lucia la sfregiata».



di Alessia RastelliA 17 anni, allieva dell’Istituto magistrale di Bassano del Grappa, viene costretta dai nazifascisti, insieme ai suoi compagni, ad assistere all’impiccagione di trentuno prigionieri per rappresaglia. Decide di diventare una staffetta partigiana: «Gabriella», il nome di battaglia. Dopo la Guerra diventerà insegnante, poi sindacalista, parlamentare e, nel 1976, prima donna ministro (Lavoro e previdenza sociale, il suo dicastero). Sotto di lei, nel 1977, verrà varata la prima legge che prevedeva la parità di trattamento e di assunzione tra uomo e donna. E sempre lei, nel 1993, fa inserire la clausola di genere nella nuova legge elettorale per aumentare la presenza femminile in Parlamento. Sarà poi ministra della Salute, tra coloro che elaborano la riforma che introduce il sistema sanitario nazionale. Fino a che, tra il 1981 e il 1983, diventa presidente della Commissione parlamentare di inchiesta sulla P2 di Licio Gelli. La guida con esemplare rigore, resiste a minacce e intimidazioni, consegna 120 volumi di conclusioni. Finirà, negli anni successivi, per essere messa da parte. È morta nella sua casa, a Castelfranco Veneto, il primo novembre 2016.



di Maria Serena NataleTra le foto che hanno segnato questo 2016 c’è quella di Tess. Ha la testa rasata. È piccola, è donna, è nera. Maria-Teresa Tess Asplund con il pugno destro alzato, sola di fronte a un’onda di trecento uomini in camicia bianca, cravatta e pantaloni scuri a Borlänge, Svezia centrale. Neonazisti del Movimento di resistenza nordica, ultradestra antisemita e xenofoba, corpo d’élite del nazionalsocialismo scandinavo. Tess, 42 anni, è stata paragonata alla “signora con la borsa” protagonista di un altro storico scatto: fotografata nel 1985 mentre colpiva un neonazi in marcia, Danuta Danielsson veniva da una famiglia di ebrei polacchi deportati nei campi di concentramento durante la Seconda guerra mondiale.



di Alessandra MugliaIl suo nome a molti di noi dice ancora poco. Ma negli Stati Uniti è già un fenomeno: la blogger e comica trentenne afro americana Luvvie Ajayi, con il suo primo libro “I’m judging you”, è schizzata in pochi giorni ai vertici della classifica degli autori di bestseller del New York Times. Merito del passaparola ma anche dell’enorme seguito che hanno i suoi profili Facebook e Twitter e, soprattutto, il suo blog di cultura pop Awesomely Luvvie (incredibilmente Luvvie) che con commenti arguti, incisivi e ironici su questioni controverse come quelle razziali e di genere ma anche leggere - tra tv, cinema, tecnologia e viaggi - attira 500mila lettori al mese. Luvvie, arrivata a Chicago dalla Nigeria quando aveva 9 anni, è anche un’attivista: con la sua ong “The Red Pump Project” – il suo logo è una scarpa décolleté rosso scintillante tacco 12-  impegnata ad accrescere la consapevolezza sull’impatto dell’Hiv su ragazze e donne.  Selezionata tra  le 100 persone dell’anno che “elevano l’umanità” nella Supersoul100 di Oprah Winfrey, è stata votata come Influencer dell’anno agli  Iris Awards 2016. “Il 2016 è stato un anno epico per me” scrive in uno degli ultimi tweet, lanciando l’hashtag #2016Luvlights



di Viviana MazzaDue anni fa i miliziani dell’Isis sterminarono gli uomini e rapirono migliaia di ragazze e di bambini dai paesini sul monte Sinjar dove vive la piccola comunità etnico-religiosa degli yazidi, più volte nei secoli perseguitata perché accusata di adorare il diavolo. Tra le ragazze rapite c’era Nadia Murad. A Mosul, nel nord dell’Iraq, l’hanno venduta come schiava sessuale, è stata stuprata dall’uomo che l’ha acquistata e poi, dopo aver tentato di fuggire, da altri sei, per punizione. Alla fine è riuscita a scappare. Da allora è diventata la voce della sua comunità e, in particolare, delle 3.500 donne, ragazze e bambini che sono tuttora prigionieri dell’Isis. Ha parlato alle Nazioni Unite, in Europa e in Medio Oriente, chiedendo giustizia, accoglienza per i rifugiati e cercando di svegliare i giovani musulmani "in modo che nessuno più si unisca all’Isis”. Quest'anno, insieme ad un’altra sopravvissuta yazida, Lamiya Aji Bashar, ha ricevuto il premio Sakharov per «l’incredibile coraggio e umanità dimostrati di fronte alla più deplorevole brutalità». 



di Alessandra MugliaFatou Bensouda è la donna che dà la caccia ai tiranni: dal 2012 presiede la Corte penale internazionale. Un’impresa non semplice di questi tempi. Lei, africana, guida la Cpi proprio mentre dal continente nero stanno partendo le prime defezioni a questa Corte. Bensouda tra l’altro è proprio del Gambia, l’ultimo Paese ad aver annunciato di volersene andare dopo Sudafrica e Burundi. Un effetto domino innescato da un supposto ”pregiudizio anti africano” che lei smonta senza esitazione: è vero che su 10 conflitti sotto la lente della Corte dell’Aia 9 sono africani ma in 6 casi la richiesta è partita dagli stessi Paesi e in altri due dall’Onu. 
Bensouda ha messo in chiaro che uno degli obiettivi della Cpi è contrastare gli stupri e lo sfruttamento di donne e bambini in guerra. “Non mi rammarico di lavorare in Africa perché anche le vittime sono africane – ha spiegato al Guardian -. Chi ci accusa di prendere di mira i Paesi africani sta cercando di proteggere dei criminali. Ma le vittime meritano giustizia”. Sposata con un uomo d’affari, tre figli (di cui uno adottato), è cresciuta con oltre 12 fratelli in una famiglia musulmana poligama. E’ stata procuratore generale e ministro della Giustizia in Gambia con il presidente-dittatore Yahya Jammeh che la ha silurata nel 2000.




di D. Z.Per mesi Carolina Bescansa (Santiago di Compostela, 1971) è stata “l’allattatrice”. La legislatura iniziò questo gennaio in Spagna con la precarietà di risultati elettorali che non davano la maggioranza a nessuno e con l’euforia dei diputati di Podemos che per la prima volta entravano in Parlamento. Bescansa, cofondatrice della formazione, pensò che allattando suo figlio durante la sessione costitutiva della Camera avrebbe sensibilizzato l’opinione pubblica sui temi della conciliazione. Il gesto generò più scandalo che contenuti. Il bambino ricevette un voto come possibile presidente del Governo. Quella prima sessione finì in un nulla di fatto, come le successive tre. Poi si tornò a votare, in giugno. A Bescansa —che si distingue per apparire più naturale di Pablo Iglesias più solida di Íñigo Errojón (rispettivamente numero uno e due di Podemos)— toccò rompere il silenzio dopo la batosta (Podemos in giugno perse più di un milione di voti): «La nostra forza politica […] si nutre della speranza del cambio» disse al El País. Adesso in Spagna governa il Partito Popolare in minoranza. Mariano Rajoy ripete il mandato come presidente del Governo. Alla nuova sessione costitutiva, Bescansa non ha portato il figlio che, nel frattempo, ha compiuto un anno.



di Federica SeneghiniInnovatrice, creativa, pioniera. Beyoncé - vero nome Beyoncé Giselle Knowles-Carter, 35 anni, sesta donna più ricca del mondo secondo Forbes - è una delle poche artiste e icone della musica di oggi la cui influenza e carriera non si ferma alle sue hit da superclassifica. Ma usa i suoi successi e il suo (straordinario) potere mediatico per instradare il dibattito mondiale.


Se il suo impegno a favore delle donne e il suo femminismo sono noti sin dai tempi di «Irreplaceable» (2006), il 2016 è l’anno della consacrazione a icona della lotta per i diritti dei neri nell’America di Barack Obama. Dai testi di Lemonade (pubblicato in aprile) alla sua esibizione durante l’halftime del SuperBowl, dove ha portato le battaglie di Black Lives Matter davanti a una platea da oltre 115 milioni di persone (terzo show più seguito di sempre negli Usa). 


Fino e quella lettera (potentissima) postata sul suo sito all’indomani dell’uccisione di Alton Sterling e Philando Castile. «Non ci serve compassione, abbiamo bisogno che ci rispettino - ha scritto - Questa è una battaglia di umanità. Non conta di che razza voi siate, di quale genere, quale orientamento sessuale. Questa è una battaglia per chiunque si senta ai margini, chiunque lotti per la libertà e i diritti umani». 



di Alessandra MugliaEla Bhatt è una donna minuta di 83 anni che con l’età non ha perso la sua verve di rivoluzionaria gentile: ritiratasi dalla prima linea, sembra anzi aver accresciuto il suo potere  di ispirare. Il primo grande passo indietro lo ha compiuto nel 1996 quando ha lasciato, volontariamente, la direzione della sua grande creatura, Sewa (Self-Employed Women's Association), a metà tra un sindacato di lavoratrici “autonome” e un movimento per l’emancipazione della donna. Fondato nello stato del Gujarat nel 1972 da una costola dell’organizzazione sindacale del Mahatma Gandhi, la Textile Labour Association dove lei aveva lavorato (lui abitava a pochi metri da casa sua ad Ahmedabad), Sewa è oggi la più grande organizzazione al mondo di lavoratori ”informali"e la maggiore ong del Subcontinente con oltre due milioni di iscritte in 13 stati indiani. Guidate da lei queste donne che aggiungono il suffisso bhen, sorella, ai loro nomi, hanno aperto una loro banca nel 1974, inventando di fatto il micro credito due anni prima del Nobel Muhammad Yunus in Bangladesh. Poi sono nate l'accademia per la formazione e diverse cooperative. Una galassia di iniziative che dopo le dimissioni della fondatrice è gestita da diverse leader, secondo un modello di “dirigenza collettiva”. “Dopo tanti anni di direzione, avevo ormai fiducia che Sewa sarebbe cresciuta forse ancora di più senza di me. Del resto chi è il vero leader? Per me è chi è capace di far diventare leader gli altri” è il suo mantra. Vent’anni dopo,  lo scorso ottobre, un altro passo indietro: Bhatt lascia la prima linea di The Elders, il gruppo di leader mondiali fondato nel 2007 da Nelson Mandela con Desmond Tutu e Graça Macher per affrontare problemi globali, come quello delle spose bambine. Lei del resto fin da giovane aveva preso decisioni decisamente controcorrente per la sua epoca: si era laureata (in legge) e aveva scelto l’uomo che avrebbe sposato. 



di Viviana MazzaÈ alta appena un metro e 46, ed è veloce, forte, precisa, determinata: è la più forte ginnasta americana, la più premiata, e alcuni la considerano la più grandiosa di tutti i tempi. Con il suo doppio teso con mezzo avvitamento, (un movimento che viene chiamato col suo nome, “il Biles”) sfida le leggi di gravità. Nera in uno sport tradizionalmente dominato da atlete bianche o asiatiche, Simone ha un’infanzia difficile alle spalle. Nata in Ohio 19 anni fa, aveva una mamma alcolista; a tre anni, il nonno Ron e la moglie Nellie l’hanno adottata insieme alla sorella. Le Olimpiadi di Rio - con 4 medaglie d’oro e una di bronzo che si aggiungono alle 14 dei campionati mondiali - hanno consacrato la sua fama. Molti ginnasti riescono ad eccellere in una disciplina: Simone, imbattibile nel corpo libero, è straordinaria pure nel volteggio e alla trave. Uno psicologo dello sport l’ha aiutata ad affrontare le sue insicurezze. «Non sono la prima Usain Bolt o la prima Michael Phelps - dice ora - Sono la prima Simone Biles».



di Martina Pennisi Le parole sono importanti. E Laura Boldrini si è fatta portatrice del messaggio con convinzione anche nel 2016. A fine anno uno dei gesti più impattanti, quando ha deciso di pubblicare sul suo profilo Facebook gli insulti che quotidianamente riceve in Rete. Parallelamente la prosecuzione della battaglia (offline) per istituzionalizzare l'uso del femminile nelle cariche delle professioniste. Che è poi una delle ragioni per cui viene maggiormente insultata. La catena della violenza, verbale e non, va spezzata in tutti i punti possibile. 



di Elvira SerraLa morte si vince solo vivendo. Così non ha dovuto neanche pensarci su Elisa Bonagurio, quando quest’anno è mancato il fratello Maurizio, 45 anni, per un tumore. Era di maggio. Tre mesi prima se n’era andata la moglie di lui, Simona Sedazzari, stessa malattia. Lasciavano due figli, Anna e Matteo, nove e sei anni. Anche Elisa aveva due figli, Leonardo e Filippo, sei anni uno, diciannove mesi l’altro, e aspettava il terzo, Jacopo, che è nato poi a settembre. «Quello che è successo è devastante, ma abbiamo il dovere di andare avanti», ci aveva raccontato nei giorni del lutto, quando era scattata una catena di solidarietà per aiutarla, economicamente, nella gestione della sua nuova famiglia allargata. Adesso la loro casa di Grompo è piena di vita, disordinata, allegra. Maurizio e Simona non torneranno più, ma non hanno lasciato soli i loro figli. «Resteranno sempre loro i genitori di Anna e Matteo, ma io e mio marito non li ameremo meno dei nostri. E li sgrideremo allo stesso modo, quando sarà necessario».



di Monica GuerzoniIl 2016 è stato il suo anno, l'anno della riforma costituzionale che portava il suo nome e l'anno della bruciante sconfitta referendaria, che ha mandato a casa il governo Renzi e chiuso la stagione della rottamazione. Eppure, nel clamoroso naufragio della nave renziana, Maria Elena Boschi è riuscita a restare a galla, conquistando nel nuovo governo un posto al riparo dai riflettori - dopo due anni e mezzo di luci abbaglianti - e di grandissimo potere. Una scelta che ha fatto infuriare il fronte del No e sfogare sul web tanti cittadini, ma che è stata presa con convinzione dal premier Paolo Gentiloni, a garanzia della continuità con il precedente governo. "Meb", come la chiama nel Pd chi la ama e chi la teme, resta dunque a soli 35 anni la numero due dell'esecutivo. Presa di mira per la sua bellezza e per la vicinanza al leader del Pd, la ex ragazza di Laterina non sembra dunque una stella destinata a tramontare in fretta. Appassionata e furba, ambiziosa e secchiona, abilissima nel tessere relazioni nel partito e attentissima a non posare i celebri tacchi a spillo su scivolose bucce di banana, "Meb" non si arrende e tira dritto. A dispetto delle critiche e dello scandalo Banca Etruria, che ha coinvolto il padre.



di Martina PennisiClasse 1990, ha vinto una medaglia d'argento nella maratona di nuoto 10 km alle Olimpiadi di Rio. Passerà alla storia, però, per un altro motivo: è stata la prima medagliata italiana a fare coming out. Ha fatto, in realtà, coming out in modo indiretto, con una semplicità e - di conseguenza - una potenza disarmante: «Dedico la medaglia alla mia famiglia, al mio allenatore, all’esercito, a Diletta», ha dichiarato al termine della gara. Incalzata dai giornalisti, poi, è entrata nel merito della sua sessualità: «Io l’ho sempre vissuta naturalmente senza problemi. Non ho mai fatto però outing o coming out. Lo sanno tutti». Aveva appena vinto e, come ogni 26enne innamorata, si era rivolta alla fidanzata, che l’ha seguita a Rio per sostenerla. 



di Alessandra Muglia Poco più di un anno fa molti in Nigeria avevano apprezzato  il “nuovo stile dolce e umile della nuova first lady” Aisha Buhari, per contrasto al piglio esuberante e presenzialista di quella uscente, Patience Jonathan, coinvolta tra l’altro in diversi scandali finanziari. Ma nel breve periodo, questa ex cosmetologa presa da trucchi e vestiti griffati, che ha lasciato i suoi saloni di bellezza per trasferirsi ad Aso Rock, la residenza presidenziale, si è dimostrata diversa dalla tradizionale figura di moglie/ombra del presidente. A ottobre ha osato sfidare pubblicamente il marito con un ultimatum senza precedenti: senza un rimpasto di governo, nessun appoggio alla corsa per la rielezione nel 2019, ha minacciato in un’intervista alla Bbc Aisha (viva, in arabo), 45enne, convolata a nozze a 18 anni, madre di 5 figli e nipote del primo ministro della Difesa della Nigeria indipendente. Lei aveva partecipato alla campagna elettorale del marito mettendo al primo posto la lotta alla corruzione e la difesa dei diritti di donne e bambini (nessuna ragazza deve sposarsi prima dei 17 anni, diceva). Un anno dopo il bilancio è negativo (economia in recessione, fame e Boko Haram stanno sterminando intere generazioni) e lei prende le distanze. L’attacco è pesante: Aisha  accusa un governo sequestrato da una manciata di persone che non agiscono nell’interesse del Paese e che controllano le nomine presidenziali mentre il marito "non conosce" gran parte degli alti funzionari che lui stesso ha nominato, funzionari “senza né missione né visione”, dice. 
Lui, accusato di mancanza di leadership, non ha trovato di meglio che replicarle (sempre pubblicamente, durante una missione a Berlino, e gli occhi disgustati della Merkel): "Il suo posto è in cucina, in salone e nell'altra stanza". Ma Aisha è già volata fuori, più “viva” che mai dalla parte della gente. 



di Marta Serafini Era famosa per le sue battaglie per l’ambiente e per i diritti degli indigeni. E aveva ricevuto l’anno scorso il Goldman Prize, una sorta di «Nobel verde». Nel 1993, Caceres aveva co-fondato il Consiglio nazionale delle Organizzazioni popolari e indigene dell’Honduras (Copinh) per lottare per i loro diritti sulla terra e migliorare le condizioni di vita, cosciente delle crescenti minacce poste alle comunità dal disboscamento illegale. Esponente della popolazione indigena Lenca, era diventata famosa, anche a livello internazionale, per la sua battaglia contro il progetto della diga Agua Zarca. Dopo anni di proteste pacifiche, denunce presentate al governo e alla comunità internazionale e un blocco al sito durante oltre 12 mesi, era riuscita a impedirne la costruzione. L'hanno uccisa nel suo appartamento il 2 marzo nella sua casa di Esperanza, a 200 chilometri dalla capitale Tegucigalpa. “Una rapina”, ha detto la polizia. Ma quasi nessuno crede a questa versione. 



di Maria Luisa Agnese“Rinata”, così si sente dopo pochi mesi di America Ilaria Capua, virologa di alta gamma, nota per i suoi studi sull’aviaria, cervello in fuga ma di tipo un po’ particolare. Emigrata dall’Italia nonostante le sue brillanti ricerche, le idee non convenzionali e coraggiose (che l’avevano portata proprio durante l’epidemia aviaria ad aprire un dibattito sulla trasparenza dei dati). e la risonanza internazionale: è fra le 50 personalità al top secondo Scientific American, inserita fra le beautiful mind dalla rivista Seed.
E invece allo scoccare dei 50 anni Ilaria ha lasciato il suo posto di direttore di laboratorio all’Istituto zooprofilattico sperimentale delle tre Venezie e ha scelto di andare a fare ricerca all’estero, spostandosi in Florida con la famiglia, il marito Richard e la figlia di 12 anni. Scelta che non avrebbe fatto se sulla sua strada non fosse comparso uno scoglio imprevisto: l’essere stata indagata nel suo Paese per abuso di ufficio e traffico illecito di virus. Prosciolta infine, dopo 12 anni di passione, perché “il fatto non sussiste”, proprio nei giorni del suo trasloco americano.
Ma i cattivi sentimenti (altrui) vanno fatti decantare, e  con spirito resiliente ma non rinunciatario, Ilaria ha fatto un passo laterale. Le menti rivoluzionarie non fuggono, vanno dove le porta la passione.




di Isabella FantigrossiDa bambina voleva diventare calciatrice, poi la vita le ha destinato un'altra strada. Nata sull’isola di Salina, ha studiato all’alberghiero di Cefalù, a tre ore di barca da casa, dove ha vissuto sola da quando aveva 16 anni. Un’esperienza che le ha forgiato il carattere. Quello che le sta servendo oggi per provare a imporre, con i suoi piatti e il suo lavoro, la sua idea di nuova cucina del Sud Italia. Fatta di ingredienti tradizionali, materia prima che arriva dai piccoli produttori locali, ma anche di creatività e tecnica. Dopo aver imparato il mestiere alla scuola del Gambero Rosso di Roma e poi in alcuni grandi ristoranti italiani e di Londra – uno su tutti, la Torre del Saracino di Gennaro Esposito a Vico Equense – è rientrata a casa e ha preso le redini del ristorante dell’albergo di famiglia, l’hotel Signum di Salina, ai confini d’Italia ma da cui far partire comunque la sua rivoluzione. A fine 2015 è diventata la più giovane cuoca italiana a ricevere la stella Michelin, a gennaio 2016 ha vinto la borsa di studio Young Ethical Chef in occasione della manifestazione Care’s, a novembre il premio S.Pellegrino come migliore chef donna dell’ultima guida Identità Golose. Il 2016 è il suo anno. 



di Mara GergoletSe i due van Gogh sono stati ritrovati a Napoli, è merito suo e di quelli come lei. Magistrato della procura di Napoli, ha fatto quello che diceva Sciascia. Letteralmente, ha “tolto la terra sotto i piedi” (e i soldi, e le case) ai camorristi, compreso quel broker della droga, Raffaele Imperiale, che li possedeva, finché non ha ceduto e spiegato dove stavano i quadri. Settimo piano, l’ufficio dietro una porta blindata, minigonna. Sentirla parlare è una lezione di storia, dal terremoto in qua. «Ma è la mia vita», dice, 11 anni a dare la caccia e vincere processi. Ha grinta e leadership. Un mese fa gli sceneggiatori di Gomorra, che scrivono la terza serie, sono andati da lei. Sta per lasciare il team, diventa aggiunto, promossa. «E adesso?.. Farò carriera!». Ride, non ha paura dell’ambizione, ma nell’ironia di questa frase c’è il dispiacere di chi si deve staccare. «Qui ci sono colleghi bravissimi». Sulle pareti foto di Capri, sul telefonino come screensaver un Van Gogh ritrovato: la vela bianca e solitaria nel mare di Scheveningen.
(Ps: abbiamo scelto lei per tutto il team: Vincenza Marra, e due uomini, Maurizio De Marco e Filippo Beatrice. E poi la fantastica squadra della guardia di Finanza)



di Isabella FantigrossiAll’inizio, quando tre anni fa prese in mano il Dattilo, il ristorante dell’agriturismo di famiglia a Strongoli, Caterina Ceraudo, chef ed enologa di 29 anni, fu molto discussa dai clienti abituali perché donna, giovanissima, con piglio deciso e pronta a rivoluzionare completamente la cucina proposta fino a quel giorno. La sua ricetta? Radici ben piantate nella tradizione culinaria calabrese ma ripensate in chiave ultra moderna ed essenziale, proprio come le aveva insegnato il suo maestro Niko Romito durante l’apprendistato al Reale di Castel di Sangro in Abruzzo. Suo, del resto, il consiglio più prezioso. “Per riuscire nella vita devi avere sempre fame”. E così è stato. La sua più grande sfida? Far conoscere l’alta gastronomia in una delle terre più aspre e difficili d’Italia, nella provincia, quella di Crotone, più povera della Calabria. Oggi è una delle più giovani donne stellate del Paese. E, assieme a Luca Abbruzzino e ad altri sei chef calabresi under 30, con il progetto Cooking Soon, sta provando a rilanciare la gastronomia regionale mettendo in rete i piccoli produttori. 



di Sara GandolfiPoetessa, attivista contro i femminicidi a Ciudad Juárez, aveva 36 anni quando nel 2011 è stata uccisa. Hanno gettato il suo corpo seminudo per strada, la testa avvolta in un sacchetto di plastica nero. Le mancava la mano sinistra.Il cadavere fu consegnato solo cinque giorni dopo, lasciando molte ombre sul caso.
Laureata in psicologia alla Universidad Autónoma de Ciudad Juárez, a Susana piaceva scrivere, dedicò la sua vita a denunciare le ingiustizie contro le donne. Offriva letture delle sue poesie durante le manifestazioni per le donne scomparse e assassinate. Nasce in suo nome #Niunamenos (frase scritta in un suo poema del 1995) il movimento di protesta contro la violenza sulle donne che è comparso la prima volta in Argentina nel giugno 2015 e si è diffuso in tutto il mondo - Italia compresa - nel 2016. 



di Kibra SebhatTutti pensano che il primo americano nero ad aver avuto il coraggio di candidarsi come Presidente degli Stati Uniti sia stato Barack Hussein Obama. Invece 36 anni prima una donna ha tentato la stessa strada. Il suo nome era Shirley Chishom e anche se non è riuscita a diventare la prima donna Presidente degli Stati Uniti, è stata la prima nera a conquistare un seggio al Congresso. Non era afroamericana, ma figlia di immigrati caraibici. Durante la campagna elettorale per le primarie democratiche del 1972 è sopravvissuta a tre tentativi di omicidio, ma senza cedere ha continuato a condividere il suo messaggio: il Paese è pronto per avere un presidente donna e nera. Anni dopo, raccontando il suo percorso professionale, ha confessato di essere stata discriminata più perché donna, invece che nera. “Woman is the nigger of the world” cantava John Lennon, citando Yoko Ono. Educazione, salute, servizi sociali sono stati i suoi cavalli di battaglia e quando ha lavorato a una proposta di legge per garantire ai lavoratori domestici il minimo salariale, ha raccolto anche il sostegno di George Wallas, governatore dell’Alabama favorevole alla segregazione razziale. 




di Maria Silvia SacchiStilista romana, un sodalizio quasi trentennale con il collega Pierpaolo Piccioli prima in Fendi e poi, soprattutto, in Valentino, il brand che insieme hanno riportato allo splendore, Maria Grazia Chiuri è la prima donna (e la seconda italiana, dopo Gianfranco Ferré) a guidare lo stile di Dior, storica maison francese. La nomina arriva all'inizio di luglio, dopo settimane di indiscrezioni. Chiuri parte subito, il 30 settembre è già in passerella. E si presenta con una collezione che la colloca non solo sotto il profilo stilistico, ma anche personale. "We Should All Be Feminists" (tutti dovremmo essere femministi) dicono le magliette indossate dalle modelle. «La questione femminile per me resta importantissima e penso sia fondamentale che una maison come questa la tratti fino in fondo. Sono cresciuta nell'emancipazione degli anni Settanta e sono orgogliosa di dichiararmi femminista. Ho provato a portare tutto questo in passerella». Chiuri, insomma, non si tira indietro, come fanno molte donne quando "arrivano". D'altra parte l'aveva già sottolineato al momento della nomina: «E' una grande responsabilità essere la primadonna a capo della creazione in una griffe con così grande storia».



di Elvira SerraQuarantaquattro anni e seicento figli. Solo due biologici, una femmina e un maschio. Degli altri, è la tutrice. Sono i minorenni stranieri non accompagnati che arrivano in Italia con gli sbarchi dal Nordafrica. Neonati, bambini, adolescenti, ragazzini arrabbiati o impauriti, malati o disperati. Alcuni non arrivano vivi, e lì le lacrime bruciano più forte. Perché Agnese Ciulla, assessore alla Cittadinanza sociale del Comune di Palermo, è la persona che si occupa di trovare un posto in cui farli dormire, della loro iscrizione a scuola, dell’affidamento a un istituto, della cure mediche, della richiesta di asilo. Quando serve, anche dell’aborto. Ci ha detto: «Ad ogni sbarco, quando arriva la nave e sono in banchina con gli operatori sociali e sanitari, le forze dell’ordine, i volontari, tutti proviamo un sentimento di imbarazzo. Bisognerebbe vergognarsi per come arrivano qui queste persone. È una tragedia umanitaria». E poi: «Accogliere è una scelta per il futuro, e meglio si fa, meglio disegniamo una visione di nuova comunità».



di Giuliana FerrainoHillary Clinton avrebbe potuto essere la prima donna a diventare commander in chief, frantumando il soffitto di cristallo più alto e più duro. Non è ci è riuscita, non è diventata presidente degli Stati Uniti battuta dal peggiore dei rivali possibili, di sicuro il più odioso nei confronti delle donne.  Ma sarebbe sbagliato ridurre la sconfitta a una questione di genere. Clinton, al di là dello scandalo delle email, ha perso soprattutto perche parte integrante di quell’establishment contro il quale si era scagliato prima Bernie Sanders, il senatore del Vermont che le ha dato battaglia alle primarie democratiche, e poi Donald Trump, che ha messo al centro della sua campagna elettorale la volontà di spazzare via le elite da Washington. Nel suo account Twitter, che conta 11,6 milioni di followers, Clinton si riassume così: moglie, mamma, nonna, difensore di madri e bambini, Flotus (First Lady degli Stati Uniti), senatrice, Segretario di Stato, icona per l’acconciatura dei capelli, appassionata di tailleur pantaloni, candidata alle elezioni presidenziali del 2016. Ma forse l’eredità più grande resta il messaggio «a tutte le ragazzine che guardano... non dubitate mai che siete preziose e potenti e meritate  tutte le occasioni e le opportunità nel mondo». 



di Marta Serafini Volontaria prima e deputata poi, Jo Cox non era una politica di professione. Piuttosto era una di quelle donne che per dare un senso alla propria vita tentano di rendere il mondo un posto migliore in cui vivere. E' stata accoltellata a Birstall, dopo un incontro con i suoi elettori a pochi giorni dal referendum sulla Brexit. A ucciderla, un estremista di destra. 



di Alessia RastelliLo studio infervorato di una bambina, rimedio a un’infanzia magica ma solitaria trascorsa ad Alessandria d’Egitto.  L’arrivo diciassettenne a Milano e la forza di scegliersi, lei senza neppure i documenti, la sua scuola. Determinata ma discreta, sempre.  Pronta a farsi un po’ più piccola per essere accettata. Uno stile che la accompagnerà anche quando diventerà via via editor, direttrice generale, presidente di grandi case editrici, in Italia e in Francia.  Lo ha raccontato nel suo primo libro, «La Triomphante», che in Italia è arrivato, edito da Adelphi, nel 2016. E ce l’ha fatta scoprire un po’ di più. «Un autoritratto spirituale, un regalo postumo per i miei genitori» lo ha definito lei. Un viaggio tra Oriente e Occidente, Milano e Parigi. Ma anche un osservatorio su come una donna nata nel 1945 ha  gestito le sue capacità, e il potere. 



di Angela FrendaLei non ama molto parlare, soprattutto di sé. Preferisce, piuttosto, cucinare. E bene. Dominique Crenn, apparentemente ruvida, è sicura e ben concentrata sulle sue passioni: cucina, arte, letteratura, persone. A San Francisco, nel suo Atelier Crenn (www.ateliercrenn.com), due stelle Michelin, incanta tutti con pietanze sognanti, ma anche  tecnicamente perfette. La sua creatività è sfacciata. E però anche dolce. Nominata miglior chef donna del 2016 dalla classifica World’s 50 best, la Crenn è capofila della nouvelle vogue californiana. Ma soprattutto interpreta nel modo più corretto l’immagine di donna chef. Poche lagne. Zero discussioni su chi debba fare cosa. E tanto (duro) lavoro. Forte e convinta del fatto che solo così si raggiungono le vette più alte, come ha spiegato anche all’ultimo forum mondiale Parabere, dedicato alle donne del food. Il suo stile in cucina lo chiama "Poetic culinaria": è un modo di pensare al cibo in senso molto personale ed emozionale. Proprio come lei. Che con quel suo volto da eterna ragazzina sembra sempre sul punto di essere una che sta andando a ballare. Origini bretoni ma cresciuta a Versailles, se deve indicare il suo comfort food non ha dubbi: baguette con burro, cetriolini e salame.



di Silvia MorosiQuando iniziò la guerra civile in Somalia nel 1991, con il crollo del regime di Siad Barre, era un’adolescente. Ora, trascorsi 26 anni, Fadumo Dayib — nata in Kenya da genitori somali — è una rifugiata musulmana, mamma di quattro figli, che vive in Finlandia dove è riuscita ad arrivare con alcuni dei suoi fratelli come minore non accompagnata. Sulla strada una laurea della Harvard Kennedy School of Government in Pubblica amministrazione, un dottorato a Helsinki con focus su donne, pace e sicurezza e un lavoro nel settore della sanità pubblica e dei diritti (tra migrazioni forzate, discriminazioni di genere e lotta all’Aids). Un viaggio che oggi ha deciso di percorrere, a ritroso, con determinazione. Nel cuore le è sempre rimasto il Paese natale dove, infatti, ha deciso di tornare per candidarsi alle elezioni presidenziali del 2016 (le prime democratiche dal 1967). Per questa sua scelta la ragazza ha ricevuto diverse minacce di morte. Si giocherà in queste elezioni il futuro del Paese, la capacità di controllare e vincere le azioni terroristiche di Al-Shabaab e di assicurare alla popolazione una crescita finora impossibile, sia per ragioni climatiche che per incapacità gestionali della classe dirigente e del conflitto decennale.All’impegno di Fadumo Dayib si accompagnerà quello delle donne che si presenteranno per la carica in Parlamento, il 30% è riservato a loro. «È inaccettabile che in un Paese dove l’85% della popolazione è al di sotto dei 35 anni, i giovani non abbiano mezzi per sopravvivere e nessuna prospettiva di futuro», spiega la giovane candidata. Tanto da affrontare il mare. «Il problema della Somalia non si risolve con assistenza tecnica o sanitaria, serve un cambio di leadership e un radicale mutamento nel modo di concepire la gestione di governo».



di Alessandra MugliaLeila de Lima è la spina nel fianco del presidente filippino. Avvocata, ex presidente della commissione dei diritti dell’uomo, in vista della vittoria elettorale di Duterte si era dimessa da ministra della Giustizia per potersi candidare in Parlamento e condurre da lì la lotta che da anni le sta più a cuore: quella contro le esecuzioni extragiudiziali condotte da Duterte in nome della lotta alla droga prima nella città di cui è stato sindaco per anni, Davao, e ora su scala nazionale. Il presidente giustiziere sta cercando di fare a pezzi questa donna: il governo ha fatto aprire un’inchiesta da cui risulta che la sua campagna elettorale è stata finanziata con i proventi della droga rastrellati attraverso il suo ex autista, con cui avrebbe avuto una relazione.Queste accuse non la hanno zittita. Anzi. Leila ha chiesto l'intervento delle Nazioni Unite perché Manila non è attrezzata “ad assicurare giustizia alle vittime".  



di Mara GergoletPer anni, anzi per decenni, Maddalena De Padova è stata le sue vetrine su corso Venezia, a Milano. Prima invece tutto è iniziato da un lutto, quando il marito morì in un incidente d’auto, nel 1967. Le lasciò, giovane, un’azienda, De Padova, in un settore fatto per soli uomini, architetti, ingegneri. E lei incredibilmente capì il tempo – era una Milano allegra, pratica,  l’epoca di Joe Colombo, dei Castiglioni, poi del più british e elegante dei designer, Vico Magistretti, e rivoluzionò … non “la mobilia”, ma le case. Non era affatto poco, come sapeva Mario Praz, tra tante cose “filosofo dell’arredamento” («Fu un brutto giorno quello in cui varcai la soglia della casa di un mio venerato maestro…”)
Oggi forse si direbbe che Maddalena De Padova “editò”: viaggiò, aprì ai grandi nordici, semplificò le linee, diede luce, preferì il bianco. E sì, diede uno stile, anzi lo stile, ai radical chic milanesi (lo capivate un sabato pomeriggio nel suo negozio). Ma non confondete: quella è ormai la maniera, l’imitazione, il cliché della ripetizione. Lei aveva il magazzino a Vimodrone, gli operai e le macchine, lavorò e rivoluzionò. Si era ritirata da tempo, è morta a 88 anni il 3 dicembre a Barzio, il paese di Manzoni.



di Martina PennisiÈ «per il suo coraggioso impegno di denuncia di attività criminali attraverso complesse indagini giornalistiche» che Amalia De Simone è stata nominata nel 2016 Cavaliere dell’ordine al merito della Repubblica italiana. Laureata in giurisprudenza e giornalista d'inchiesta per il Corriere della Sera, oltre che direttrice di Radio Siani e collaboratrice di Reuters e Rai, si costraddistingue per la sua tenacia e professionalità. Sia quando realizza le sue inchieste - Nella terra di Gomorra, ad esempio - sia quando difende il suo lavoro, come nel corso della lunga causa con il Mattino di Napoli o nel caso della richiesta di una legge contro le querele temerarie.



di Elvira SerraOttant’anni dalla morte, novant’anni dal Nobel per la Letteratura. Prima di lei lo aveva vinto soltanto un’altra donna, la svedese Selma Lagerlöf. Dopo di lei, nessuna italiana. Grazia Maria Cosima Damiana Deledda (1871-1936) è stata una pioniera, ma anche una rivoluzionaria. Ha creduto pervicacemente nelle sue capacità di scrittrice, quando forse non ci credeva nessun altro. Ha voluto fortissimamente lasciare la Sardegna, per continuare a crescere, nonostante le accuse di tradimento. E ha scelto deliberatamente il marito che le avrebbe permesso di fare una cosa e l’altra (e che dopo il matrimonio lasciò il suo lavoro di funzionario del ministero delle Finanze per fare a tempo pieno l’agente letterario della moglie). Tutto questo lo dovete immaginare più di cent’anni fa (si sposò nel 1900) e in Sardegna, anzi, in Barbagia: una terra meravigliosa e aspra abitata da pastori e avvocati, banditi e letterati. A scuola ci costringevano a leggere i romanzi della Deledda, senza raccontarci davvero il senso profondo della sua insofferenza: era solo indipendenza. 



di Roberta ScorraneseIl suo nome completo era Jeanne-Claude Denat de Guillebon, ma per il mondo è solo Jeanne-Claude, la donna che insieme a Christo ha impacchettato mezzo pianeta. Eppure la sua storia è ben più incredibile: figlia di una famiglia colta e benestante, quando, a Parigi, incontra Christo (fuggito dal regime comunista di Praga) è già fidanzata. Ben consapevole di amare il nuovo amico, con un colpo di testa sposa l'uomo che le avevano assegnato ma ben presto il matrimonio finisce perché Jeanne-Claude si accorge di essere incinta di Christo. Da allora non si sono mai lasciati e, insieme, hanno scavato una faglia divertente e dissacrante nell'arte contemporanea con i loro famosi impacchettamenti, dal Pont Neuf al Reichstag. Perché ne parliamo qui? Perché nell'estate scorsa, quando suo marito ha fatto parlare tutto il mondo con la passerella sul lago d'Iseo, lei non c'era (è morta nel 2009) però c'era. Perché senza di lei quel progetto non sarebbe mai nato (lei era il «braccio operativo» della coppia) e Christo lo sa bene. Anche perché tuttora quando parla di lei ne parla al presente, come se non fosse mai scomparsa.



di Sara GandolfiSegretaria del Partito socialista sivigliano, presidente della Giunta dell'Andalusia e mente occulta del "golpe interno" che ha spodestato il leader socialista Pedro Sánchez. Ha gestito la crisi dietro le quinte con grande abilità, ipotecando la leadership del Psoe (oggi guidato da una commissione di gestione) e, sul lungo periodo, della Spagna. Attaccata dai militanti di sinistra, Susana è sostenuta dai notabili del partito: l'investitura più importante è venuta di recente dall'ex premier Felipe González, che l'ha lodata per la "forza e il coraggio" e ha dubitato che ci siano altri politici in grado di "ricostruire" il partito socialista, uscito disfatto dalle ultime elezioni.



di Ester PalmaMedico, toscana di Siena, è l’ideatrice di “Codice Rosa”, progetto per l’assistenza  alle vittime di violenza che arrivano nei reparti di pronto soccorso. Il Codice Rosa, nato nell’ospedale di Grosseto nel 2009, si è progressivamente espanso in varie zone d’Italia, fra ospedali e anche farmacie, dove spesso le donne vanno acquistare medicinali per medicarsi dopo le botte, e in cui il personale può riconoscere e segnalare i casi di abusi. In pronto soccorso è una rosa bianca a identificare il Codice che si aggiunge a quelli assegnati per gravità in accettazione, per un percorso  riservato a tutte le vittime di violenze, senza distinzione di genere o età: donne, uomini, anziani, immigrati, omosessuali. Come spiega Vittoria Dorettì, laureata giovanissima in Medicina, specializzata in Cardiologia e poi Anestesia, ma anche diplomata in Criminologia, «Avevo notato che i casi di violenza denunciati in questura erano molto maggiori di quelli delle donne che venivano in ospedale per essere curate. Da qui ho capito che c’era qualcosa che non andava in ospedale, che qui il meccanismo di assistenza si inceppava: ho capito che forse le vittime preferivano curarsi da sole piuttosto che esporsi a domande e dubbi da parte di chi le avrebbe assistite. Mancava, e in troppi ospedali italiani manca ancora,  il personale di primo soccorso preparato a riconoscere i casi di violenza e a collaborare con colleghi e forze dell’ordine per aiutare chi in quel momento è solo, debole e incapace di reagire. Per questo è nato Codice Rosa». Il protocollo prevede che in ospedale ci sia una stanza dedicata, un luogo riservato dove anche gli agenti delle forze dell’ordine entrano in borghese, e dove alle vittime viene risparmiata la sofferenza di raccontare varie volte gli abusi a persone diverse.



di Viviana MazzaHa perso le gambe in Iraq nel 2004 quando l’elicottero Black Hawk che pilotava fu colpito con un missile lanciato con un RPG da miliziani iracheni. E' entrata in politica nel 2012 diventando la prima donna disabile eletta alla Camera nonché una delle voci più importanti in America in favore dei veterani di guerra. E quest'anno è stata mandata al Senato degli Stati Uniti dagli elettori dell'Illinois. La famiglia di Tammy Duckworth è impegnata in campo militare sin dalla Guerra d’Indipendenza americana, e lei decise di fare la pilota di elicotteri perché nel 1992 era uno dei pochi ruoli di combattimento aperti alle donne. Eppure il suo rivale aveva denigrato i suoi genitori affermando che erano «venuti sin dalla Thailandia per servire George Washington» (Tammy è nata in Thailandia, dove la mamma cinese-thailandese e il padre ex marine lavoravano per le Nazioni Unite).  



di Greta SclaunichSe il presidente francese François Hollande ha deciso di non ricandidarsi per il secondo mandato è anche un po’ colpa sua. O meglio, della sua tanto criticata legge sul Lavoro, che ha messo in difficoltà il governo in quanto considerata poco rispettosa delle tutele per i lavoratori. Non è l’unica critica ricevuta da Myriam El-Khomri, la ministra del Lavoro francese: osteggiata per la legge, insultata per le sue origini maghrebine, accusata di essere solo un fantoccio dell’ex premier Manuel Valls in un recente libro pubblicato da un suo ex collaboratore che ha deciso di raccontare il dietro le quinte della legge più discussa del quinquennato di Hollande. Da quando è entrata nell’esecutivo, nel settembre 2015, la 38enne El-Khomri è stata bersagliata di critiche. Per questo l’abbiamo scelta: per la sua capacità di andare avanti nonostante i continui attacchi. Anche da parte dei membri del suo stesso partito: l’ultimo arriva dalla sindaca di Parigi Anna Hidalgo che ha dichiarato di non essere favorevole alla candidatura della ministra alle prossime legislative. C’è da scommettere però che, anche stavolta, la El-Khomri non si ritirerà. 



di Barbara StefanelliEleven, El per gli amici veri (come Mike), è la protagonista di Stranger Things. Dotata di poteri telecinetici e ostaggio di esperimenti in laboratorio, domina la pluripremiatra serie Tv con poche frasi - siamo in epoca pre social - e una testa quasi rasata - bellezza pura in contrasto con le sirene di Instagram. Eleven sposta gli oggetti, le persone, le mode.



di Maria Serena NataleNon doveva diventare regina. Quando nacque, il 21 aprile 1926 nella casa dei nonni paterni a Mayfair, Londra, Elizabeth Alexandra Mary era solo terza nella linea di successione al trono. Furono il caso, la Storia e l’amore (dello zio Edoardo VIII per Wallis Simpson) a fare di lei Elisabetta II. Nel 2016 ha compiuto 90 anni, 64 da sovrana. Succeduta al padre Giorgio VI il 6 febbraio 1952, incoronata il 2 giugno 1953, fino ad oggi ha regnato su 13 premier britannici da Winston Churchill a Theresa May, ha visto il mondo cambiare, ha attraversato crisi mondiali e familiari con le labbra strette e lo sguardo impenetrabile di chi sa di essere solo una figurina tra tante, ma quella che tiene in piedi l’orgoglio e il senso di sé di una nazione. Se non bastasse, alla cerimonia d’inaugurazione dei Giochi di Londra 2012 si è lanciata con il paracadute da un elicottero insieme a James Bond… well, era una controfigura, The Queen ha il senso dell’umorismo.



di Maria Serena NataleUna ragazza immobile con il vestito leggero mosso dalla brezza dell’estate a Baton Rouge, Louisiana. Ancora una donna sola contro una moltitudine di uomini, stavolta poliziotti in tenuta antisommossa nel pieno delle tensioni razziali che hanno sconvolto gli Stati Uniti. Ieratica, un cristallo invulnerabile in un mondo che frana. La luce scivola sulla sua pelle come sul marmo di una statua. L’hanno soprannominata “The Queen in the Sundress”, la regina in prendisole. Ieshia L. Evans, 35 anni, infermiera, madre, afroamericana



di Alessia RastelliSe il 2015 è stato l’anno della consacrazione letteraria (vedi la candidatura, seppur dibattutissima, al Premio Strega), il 2016 è stato per Elena Ferrante l’anno in cui si è riaperta con determinazione la caccia alla sua identità. Anche questa una questione molto discussa, con i lettori divisi tra chi vorrebbe sapere chi è davvero e chi invece bolla tutto come pettegolezzo e dice che ciò che conta sono solo i romanzi.  Dall’iniziale L’amore molesto (1992) a I giorni dell’abbandono (2002) fino alla quadrilogia bestseller L’amica geniale  (2011-2014), tutti editi da e/o. Tra le ipotesi ricordiamo quella del dantista Marco Santagata avanzata sulle pagine de «la Lettura», secondo il quale, in base a elementi interni al testo, la misteriosa autrice sarebbe Marcella Marmo, professoressa di Storia Contemporanea all’Università di Napoli, ex allieva della Scuola Normale come la protagonista della tetralogia Elena Greco. Un’inchiesta di Claudio Gatti sulla «Domenica del Sole 24 Ore», basata su dati patrimoniali, arriva invece ad Anita Raja, traduttrice di Christa Wolf per e/o e allora direttrice della collana in cui uscì L’amore molesto. Nonché moglie di Domenico Starnone, mai uscito dalla lista dei «sospettati».



di Antonella BaccaroCresciuta a Baltimora, nel Maryland, figlia di un manager della società di investimenti T. Rowe Price e di un’avvocatessa dello studio Stewart, Plant & Blumenthal, Adena studia scienze politiche e management e comincia la sua carriera nel 1993 proprio al Nasdaq, come semplice stagista. Nello stesso anno sposa Michael Cameron Friedman, avvocato, figlio di un diplomatico che ha lavorato in Costa d’Avorio, e di una esperta di libri antichi. Al Nasdaq, Friedman fa carriera arrivando a assumere nel tempo il ruolo di responsabile dei prodotti, capo della strategia e direttore finanziario. Abbandona il listino per tre anni, dal 2011, per diventare  chief financial officer del Carlyle Group, colosso del private equity, occupandosi del suo approdo in Borsa. Il rientro al Nasdaq avviene nel ruolo di direttore generale e braccio destro dell’amministratore delegato Robert Greifeld, che dal primo gennaio le cederà il posto di comando. La rivista Forbes, che da anni la inserisce nella classifica delle cento donne più potenti al mondo, nel 2016 l’ha messa al 31esimo posto. Friedman rappresenta una pioniera in un mondo, quello della finanza, tradizionalmente occupato dagli uomini. I lupi di Wall Street avranno pane per i loro denti.




di Elvira SerraDieci anni, occhiali rossi, apparecchio ai denti. Ha spedito al sindaco di Norcia i soldi che le aveva portato il topolino dei denti. Cinque euro. Pochissimi. O tantissimi. Quelli che lei avrebbe potuto spendere per comprarsi uno smalto, delle caramelle, un cerchietto nuovo per i suoi capelli lisci e pari. Ha scritto così: «Ogni sera vedo alla televisione la vostra città e mi fa tanta tristezza. I miei genitori mi hanno fatto vedere le foto che avevano fatto nella vostra città qualche anno fa. Le invio un piccolo aiuto e prego che tante altre persone lo facciano». La prima versione della lettera era stata fatta a pezzi da uno dei due gatti di casa durante la notte. Laura non si è persa d’animo. Ha ricominciato a scrivere, con la sua penna biro, su un foglio bianco. E non si è data pace finché la madre non è andata alle poste a spedire la busta. Era certa che sarebbe arrivata a destinazione. E infatti così è stato: protocollo numero 0018357 del Comune di Norcia. «Quando perdi la casa è come se muore qualcuno», ci ha raccontato nel soggiorno di casa sua a Ne, in provincia di Genova. «Poi anche se ricostruiscono la città non è più come prima». La forza dell’innocenza. Ci ricorda che tutto può cambiare, anche con 5 euro.



di Maria Serena NataleSvetlana Alekseevna Gannushkina ama la matematica. L’ha insegnata per trent’anni all’università. Moscovita doc, 74 anni, compare regolarmente nella rosa dei candidati al Premio Nobel – non per le discipline scientifiche, ma per la pace. Dalla fine degli anni Ottanta lavora con i rifugiati. Ha cominciato con il conflitto tra Armenia e Azerbaigian per il Nagorno-Karabakh e non si è più fermata. Grazie a lei e al suo Comitato di assistenza civica (considerato dal governo “agente straniero”), ad oggi oltre 50 mila tra profughi e sfollati in Russia hanno ricevuto sostegno giuridico, scolastico e umanitario. Figura di riferimento nella lotta per la difesa dei diritti umani, era stata nominata per il Nobel anche quest’anno. Il premio è andato al presidente colombiano Juan Manuel Santos per l’accordo con le Farc che ha chiuso una guerra civile lunga cinquant’anni. A settembre Gannushkina ha ricevuto invece il Right Livelihood Award, “l’altro Nobel”, riconoscimento dell’impegno per la pace e lo sviluppo sostenibile. Svetlana continua il suo lavoro.



di Marta Serafini Non ha nome per evidenti motivi di privacy. Ma sappiamo che ha un account Twitter @embassycat seguitissimo (26900 follower). E' stata regalata a Julian Assange, fondatore di WikiLeaks, rinchiuso dentro l'ambasciata ecuadoriana di Londra per sfuggire all'estradizione, ed è croce e delizia di tutti i visitatori dell'edificio diplomatico. Talvolta si lascia coinvolgere in veri e propri catfight, litigi come si dice in gergo social, con il gatto del Foreign Office britannico, Palmerston (su Twitter risponde@DiploMog). La premiamo perché è riuscita a farsi amare molto di più del suo padrone (e perché pure lei non può uscire dall'ambasciata). 



di Antonella De GregorioDal gradino più alto del più importante laboratorio di fisica delle particelle a livello internazionale, alla cena di Stato alla Casa Bianca, in ottobre, per rappresentare, ospite di Barack Obama, l'eccellenza italiana e la ricerca che valica i confini. Fabiola Gianotti, 54 anni, è dal 1° gennaio a capo del Cern, struttura di eccellenza con 12mila scienziati di 110 nazionalità (e molti giovani). Una vita tra Roma e Milano - il papà, un geologo piemontese, la mamma una letterata siciliana - Gianotti ha fatto studi classici e poi, a 17 anni, si è innamorata della Fisica, "grazie a una biografia di Marie Curie". Nel 1984 la laurea, alla Statale di Milano, con indirizzo sub-nucleare. Diplomata in pianoforte al Conservatorio di Milano, ha dichiarato diverse volte che l'alternativa professionale sarebbe stata nelle neuroscienze "perché non c'è poi così tanta differenza tra i misteri dell'universo e quelli della mente umana". E' entrata a far parte del Cern nel 1987, lavorando su vari esperimenti. Dal 1992 ha partecipato all'esperimento ATLAS, che si avvale della collaborazione di oltre 3000 studiosi, in gran parte fisici provenienti da 38 paesi di tutto il mondo, ed è considerato il più grande esperimento scientifico mai realizzato. In qualità di portavoce di ATLAS, il 4 luglio 2012 ha annunciato presso il Cern, la prima osservazione di una particella compatibile con il bosone di Higgs. Nel novembre 2014 è stata selezionata dal consiglio del Cern per la carica di direttore generale. È stata la prima donna ad aver ricevuto tale designazione. E dal 1º gennaio 2016 è il nuovo direttore generale.



di Elena Tebano Fino all’ottobre dell’anno scorso, quando è diventata presidente di Famiglie Arcobaleno, Marilena Grassadonia era «solo» una comune cittadina. Nei mesi in cui il dibattito sulle unioni civili ha diviso l’Itala è diventata il volto delle famiglie gay nel nostro Paese. Ingegnere, 46 anni, palermitana di origine ma romana di adozione, nel 1996 ha conosciuto Laura che ha sposato a Barcellona nel 2009 e con cui ha tre figli: Flavio, di 9 anni, e Diego e Jordi, di 4. È stato in nome dei loro diritti che Grassadonia si è esposta in prima persona in una discussione pubblica che ha colpito per l’asprezza dei toni, riuscendo a tenere insieme pacatezza e passione e cercando di far conoscere agli italiani la realtà fino a oggi in gran parte «invisibile» delle coppie dello stesso sesso e dei loro figli.  La legge approvata dal Parlamento ha escluso il riconoscimento del secondo genitore per la quale si è battuta insieme alla sua associazione, ma se l’Italia oggi non considera più aliene le famiglie omogenitoriali è anche merito suo.



di Irene SoaveSe il barone De Coubertin, che coniò il motto olimpico "l'importante non è vincere, ma partecipare", avesse un avatar dei giorni nostri, sarebbe doppio e femmina. Le gemelle Hahner, maratonete della nazionale tedesca, hanno tagliato il traguardo per mano anche a Rio, sorridendo come (forse) facevano da bambine durante un gioco divertente. Sollevando molte polemiche - “Le gemelli Lisa ed Anna Hahner",  ha detto il direttore della Federazione di atletica tedesco Thomas Kurschilgen, "hanno concluso la maratona olimpica a più di 21 minuti dalla vincitrice e a più di 15 minuti dalla loro migliore prestazione, alla 81ma posizione. Sembrava che avessero completato una corsa divertente e non una gara olimpica" - ma anche lanciando un messaggio chiaro: si vince insieme. 



di Marilisa PalumboÈ tosta, preparata e determinata, dicono i colleghi che da procuratrice l’hanno vista vincere tanti braccio di ferro con le banche durante la crisi dei mutui e battersi per una riforma del sistema penale. È ottimista e divertente, riferiscono gli amici. E molto bella. Tanto bella da aver fatto cascare Obama in quella che è forse la sua unica gaffe sessista agli atti (“Oltre che brillante e impegnata è anche, di gran lunga, la più bella procuratrice generale del Paese”, l’aveva descritta il presidente, prima di scusarsi per lo scivolone). Madre indiana e padre giamaicano, Kamala Harris, 52 anni, è la prima indiano americana a entrare al Senato e solo la seconda donna africano americana, 17 anni dopo la fine del mandato di Carol Moseley Braun. Con l’elezione di Tammy Duckworth, veterana e invalida, prima senatrice nata in Thailandia, e di Cortez Masto, prima senatrice latina, il suo successo è stato per i dem una della poche buone notizie di una tornata elettorale che ha lasciato intatto il soffitto di vetro più alto e più spesso. E di Kamala -  “Il futuro che il partito ama immaginare per se stesso nell’era post Obama”, come ha scritto il New York Times -  si parla già come della prossima candidata a sfondarlo, sfidando Donald Trump nel 2020. 



di Roberta ScorraneseQuarantaquattro anni, nata ad Harare (Zimbabwe), quando si trasferì a Londra, appena diciassettenne, probabilmente non immaginava che un suo libro, nel 2015, avrebbe cambiato il panorama del thriller al femminile. Ma così è stato: il suo «La ragazza del treno», uscito l'anno scorso e quest'anno diventato un film di successo, ha stravolto le regole. E ha fatto dire a Erin Kelly, una delle più importanti studiose di thriller scritti da donne, che «finalmente anche il mercato capisce che noi siamo in grado di vendere come gli uomini». Ma che cosa ha di speciale quel giallo? Oltre alla scrittura (incalzante e ricchissima di sorprese) Hawkins ha intuito che oggi il mistero non si risolve se prima non comprendiamo una cosa: che siamo portati a credere quello che più ci assomiglia. Quanto ha contato il fatto che Paula, prima di darsi al noir, ha scritto anche romanzi rosa (dietro lo pseudonimo di Amy Silver) o un popolare saggio di consulenza finanziaria destinato alle donne? Forse nulla. O forse sono stati la palestra giusta.



di Sara GandolfiPrima donna sindaco di Parigi, ha dato prova di grande coraggio nel 2015 davanti al Bataclan attaccato dai terroristi e ancora sotto assedio mentre i suoi colleghi politici uomini erano trincerati all'Eliseo. Quest'anno ha conquistato sempre maggiore visibilità sulla scena internazionale. È stata eletta presidente di C40 – Cities Climate Leadership Group, il network delle megalopoli mondiali impegnate nella lotta ai cambiamenti climatici (di cui fa parte anche Milano), e all'ultimo summit sul clima dell'Onu che si è svolto a Marrakech ha lanciato la "Women4Climate initiative" per sostenere le donne leader nel mondo che sostengono azioni e politiche contro il cambiamento climatico. E ha candidato Parigi come sede delle Olimpiadi del 2024 



di Elena TebanoTra le donne che hanno lasciato il segno nel 2016 Irene è la più giovane. Non solo per l’età, 16 anni, ma perché è «ufficialmente» donna solo da questa estate, quando un giudice del Tribunale di Roma l’ha autorizzata contestualmente alla rettifica anagrafica sui documenti e all’operazione per il cambio di sesso. Irene (il nome è di fantasia per proteggere la sua privacy) è una ragazza transgender, la prima minorenne ad ottenere una duplice sentenza di questo tipo in Italia. La sua consapevolezza e determinazione straordinarie sono state accompagnate dall’amore di una famiglia — padre, madre e sorella — che ha saputo sostenerla in un percorso così difficile. Ora la sua battaglia apre la strada a una nuova generazione di giovani transgender e transessuali che non ha bisogno di aspettare l’età adulta per capire la propria condizione e, grazie alla crescente accettazione sociale, può aspirare a una qualità di vita e un benessere psicologico un tempo impensabili.



di Sara GandolfiPoetessa, femminista e leader del partito dei Pirati islandese. Alle elezioni dello scorso 29 ottobre, la formazione che rifiuta etichette ideologiche (in questo senso simile al Movimento 5 Stelle) ha ottenuto molti meno voti del previsto, fermandosi al 14,5 per cento e ottenendo 10 seggi sui 63 dell’Althing, il parlamento islandese. Dopo l'insuccesso dei leader degli altri partiti, però, il presidente ha affidato a Brigitta Jonsdottir l'incarico di tentare di formare un governo. Difficilmente ci riuscirà. Ex punk e anarchica, Brigitta ha comunque introdotto nel suo Paese un nuovo modo di fare politica "anti-sistema" puntando molto sulla capacità di coinvolgimento della Rete. Uno dei punti chiave della piattaforma politica dei Pirati è l'accesso diretto all'informazione, soprattutto online, e la possibilità di parola di tutti i cittadini nell'attività legislativa, sia attraverso i referendum sia con proposte di legge compilate in crowd-sourcing. 



di Beatrice MontiniHan Kang ha raccontato di aver scritto il romanzo «La Vegetariana» a mano. Niente mouse, schermo e pc a causa di un infortunio al polso. Il piccolo “incidente” – sempre secondo le sue stesse parole – le ha permesso di dare più corposità e densità a un libro che usa la metafora del rifiuto della carne (e la metamorfosi fisica e spirituale che ne deriva per la protagonista Yeong-hye) per parlare della brutalità del mondo e di una che imprigiona con violenza le donne (e non solo) in ruoli e stereotipi. Nata a Gwangju, in Sud Corea, 46 anni fa, Han Kang proviene da una famiglia di scrittori: lo sono sia suo padre che suo fratello. Ha iniziato la sua carriera come poetessa per poi dedicarsi a racconti brevi e poi al romanzo. Apparso per la prima volta nel 2007, “La Vegetariana” è stato tradotto in nove lingue e nel 2016 ha ottenuto il Man Booker International Prize, che lo ha scelto fra 155 romanzi in lingua inglese definendolo «di una potenza e un’originalità indimenticabili».



di Serena DannaL'ex avvocatessa diventata uno dei volti della tv più amati dagli americani (conservatori),è stata la nemica numero uno di Donald Trump durante le elezioni. E più lui cercava di spaventarla e arginarla, più Megyn Kelly alzava la voce e guadagnava status. Ha da poco pubblicato un libro, "Settle for More", in cui racconta le avances subite negli anni dal capo di Fox News Roger Ailes (licenziato proprio per molestie sessuali) e le "attenzioni" ricevute dal presidente eletto. Insieme a Ivanka Trump, rappresenta un nuovo modello femminista spendibile per l'universo conservatore, anche se detesta la parola: "Il mio problema con la parola femminista - ha scritto - è che è escludente e alienante: perché dobbiamo rendere la componente divisiva così forte nella piattaforma del femmismo?". 



di Elvira SerraMoglie invisibile, madre presente. Poco First, sempre un passo indietro. Agnese Landini è stata la miglior consorte che Matteo Renzi potesse desiderare. Discreta, impeccabile agli appuntamenti istituzionali, accanto a lui nel momento più duro, quello della disfatta referendaria. Un passato nell’Agesci, un fratello sacerdote, i genitori insegnanti, come lei. È una donna concreta, e si vede. Non si è mai voluta trasferire a Palazzo Chigi, ha scelto di restare a Pontassieve, mezz’ora d’utilitaria (la sua) da Firenze, dove adesso insegna italiano all’Istituto Peano. Mai una parola fuori posto, una scenata, una nota d’impazienza o di stizza. Si sbilanciò, scrivendo in prima persona su Vanity Fair, solo per parlare della nipotina Maria, una bambina di quattro anni con la sindrome di Down: «È un perenne inno alla gioia. Con la sua carica di gioia di vivere, ha rotto ogni argine e mi ha restituito l’ingenuità del cuore». Per la serie: intervenire solo quando conta davvero.



di Marilisa PalumboQuarantotto anni, cattolica, avvocato, tre figlie e due divorzi, cinque anni fa ha preso le redini del partito fondato e guidato da suo padre Jean-Marie con l'idea di portarlo fuori dal ghetto dell'estrema destra, liberarlo dall’infamia dell’antisemitismo e dell’omofobia per trasformarlo in una forza di governo, anche a costo di rompere con il genitore e mentore. Con lei il Front National si è radicato nel paese reale (prendendosi anche spazi lasciati liberi dalla sinistra)  e in quello virtuale con una astuta presenza sui social. Oggi è la candidata da  battere alle presidenziali della primavera 2017, e dall’identità nazionale alle politiche più restrittive sull’ordine pubblico e sull’immigrazione, attorno alle sue parole d’ordine si muove gran parte del discorso politico in Francia. In  Europa, la sua vittoria è il nuovo incubo dopo la Brexit. È lei la capofila di quelle forze populiste capaci di cavalcare la politica del risentimento e che, da Frauke Petry di Alternative für Deutschland alla premier polacca Beata Szdylo, sono spesse rappresentate da donne. Mettendo in crisi l'idea cara a un certo femminismo che il potere declinato al femminile sia per definizione più aperto e inclusivo. 



di Serena DannaIn comune hanno il colore della pelle e il dolore di aver perso un figlio per mano della polizia. Ma Sybrina Fulton, Geneva Reed-Veal, Lucy McBath, Gwen Carr, Cleopatra Pendleton, Maria Hamilton, Lezley McSpadden e Wanda Johnson sono diventate, complice anche la visibilità crescente del movimento Black Lives Matter, un simbolo delle discriminazioni «di Stato» nei confronti degli afroamericani. Hanno partecipato alla convention democratica, invitate da Hillary Clinton, e sfilato insieme alla cantante Beyoncé agli Mtv Music Awards, trasformando una tragedia personale in una battaglia politica. Certo, la sconfitta della candidata democratica ha ristretto gli orizzonti di giustizia delle "Black Lives Matter moms", come vengono chiamate negli Stati Uniti, ma di sicuro non fermerà la corsa di un'eguaglianza necessaria.   



di Kibra SebhatCon Simone Manuel le rivendicazioni sociali degli afroamericani sono tornate ai giochi olimpici. Prima donna afroamericana a vincere la medaglia d’oro nel nuoto, 100 mt stile libero a Rio 2016, ha dedicato la vittoria alle vittime del razzismo della polizia americana. Nessun pugno alzato, come Tommie Smith e John Carlos alle Olimpiadi di Città del Messico nel 1968, ma attenzione della stampa per le sue dichiarazioni a sostegno della comunità nera americana. “Questa medaglia non è per me, ma per gli afroamericani che hanno rappresentato una fonte di ispirazione. Spero di essere anche io di ispirazione per gli altri e che lo sia questa medaglia, per tutti quelli che arriveranno dopo di me ed entreranno nel mondo dello sport”. Poco spazio per il vecchio pregiudizio sulle “ossa pesanti” dei neri, che non gli permettono di nuotare veloce come gli altri. Largo margine di riflessione, invece, su quanto la classe sociale e gli stereotipi possano influire sui campioni di domani. Tennis, ginnastica, golf, formula uno, nuoto oggi sono nuovi campi aperti per gli sportivi neri. Quale sarà il prossimo?



di Viviana MazzaRifugiata siriana e nuotatrice, alle Olimpiadi di Rio la diciottenne Yusra ha fatto parte della prima squadra nella Storia composta da atleti costretti a fuggire dai propri Paesi, un riconoscimento importante. Yusra non ha vinto niente a Rio ma ha dimostrato il suo eroismo l'estate prima, quando ha salvato venti persone, nuotando. Aveva lasciato Damasco con la sorella Sarah. Si erano rifugiate a Beirut, poi a Istanbul e infine in Turchia, e da lì a bordo di una piccola imbarcazione erano partite per la Grecia sperando di raggiungere l’isola di Lesbo. Ma dopo mezz’ora, la barca carica di venti persone (il doppio di quelle che avrebbe potuto trasportare) stava per rovesciarsi. Yusra e Sarah erano le uniche a saper nuotare. Si sono tuffate in acqua e hanno spinto per tre ore l’imbarcazione fino alla riva. 



di Maria Silvia SacchiPrimo ministro inglese e leader del partito conservatore dallo scorso luglio, ha ereditato dal suo predecessore David Cameron la difficile gestione dell’uscita della Gran Bretagna dalla Ue. La cosiddetta Brexit, votata dai cittadini britannici nel referendum del 23 giugno scorso che ha portato alle dimissioni di Cameron e alla formazione del governo May. Nella campagna su Brexit la premier aveva tenuto un atteggiamento di prudente appoggio alla permanenza nella Ue, ma una volta diventata primo ministro ha sostenuto che «il popolo ha fatto la sua scelta, e in modo netto. Il governo deve assumersi la responsabilità di occuparsi della questione e rispettare appieno le istruzioni». Sarà una Brexit morbida, come molti cercano di spingere May a seguire? Oppure dura, come vorrebbero le istituzioni europee che hanno invitato Londra a fare “il prima possibile per evitare l’incertezza?” Le trattative non sono ancora iniziate ma, intanto, alla prossima cena di Natale dei capi di governo europei May non è stata invitata.
Sposata con un manager che si occupa di investimenti, non ha figli. Un fatto che è stato oggetto della battaglia politica per la guida del governo inglese. La sfidante di May, Andrea Leadsom  ha, infatti, sostenuto che Theresa non avrebbe potuto essere meglio di lei in quanto, appunto, senza figli, al contrario della stessa Leadsom che ne ha tre. Parole per le quali poi si è scusata e che l’hanno portata a ritirarsi dalla corsa alla guida del governo inglese. «Io e mio marito non abbiamo potuto averne, l’abbiamo accettato e superato. Spero che nessuno possa pensare che questo possa avere importanza», erano state le parole di May sull’argomento.




di Martina PennisiPioniera e dirompente. In un ambiente sessista come quello della Silicon Valley ha smontato e ignorato tutti gli stereotipi e i presunti doveri di una manager di sesso femminile di successo. Prima donna assunta in Google, quando è diventata amministratore delegato di Yahoo! ha subito annunciato di essere incinta, di un maschio. Ha avuto poi due gemelle, mentre la compagnia andava a picco. Se i giornali giocavano sul suo essere donna, giovane, madre e bionda - "Marissa Mayer fa shopping di startup" uno dei titoli più gettonati per descrivere la sua strategia di acquisizioni - lei fermava una delle pratiche più apprezzate dalle donne lavoratrici: il telelavoro. Il 2016 è stato l'anno dell'acquisizione di Yahoo! da parte di Verizon, che ne segna la fine definitiva, e del furto di un miliardo e 500 milioni di profili da parte degli hacker. Mayer, a quanto pare, sapeva, ma ha venduto lo stesso. Spregiudicata e avventata. In quanto manager, non in quanto donna. 



di Beatrice MontiniMacchina fotografica sempre a portata di mano, Jo-Anne McArthur viaggia per il mondo con uno scopo ben preciso: uno scatto alla volta, cambiare il nostro modo di vedere gli altri. E “gli altri” per lei sono gli animali: quelli rinchiusi negli zoo, negli allevamenti intensivi, nei laboratori di ricerca, che ogni giorno – come ha dichiarato l’attivista e fotografa canadese– vivono e muoiono nella nostra indifferenza. L’impegno di McArthur (40 anni il 23 dicembre) è nato nel 1998 quando, durante un viaggio in Ecuador, fotografò un piccolo macaco che viveva incatenato a una finestra. Quello sguardo le cambiò la vita. Fu il primo scatto di una lunga serie che nel 2013 la fotografa ha raccolto in “We Animals” (pubblicato in Italia nel 2015): decine di foto che ci portano a guardare gli animali negli occhi, a riconoscerli come nostri compagni di vita su questo pianeta. Nel 2016, insieme ad una altra reporter, la londinese Britta Jaschinski, McArthur ha visitato gli zoo di alcuni paesi Ue (fra cui  Italia, Francia, Germania, Danimarca e Regno Unito) per cogliere  le emozioni degli animali che qui passano tutta la loro vita. Ne è nata una mostra che a ottobre è approdata al Parlamento europeo a Bruxelles rilanciando il dibattito su queste strutture.



di Giusi FasanoSta seguendo un master criminologia in Gran Bretagna, vive a Liverpool ma è nata e cresciuta in Sardegna, a Nuoro. Il 3 dicembre del 1988, quando aveva sei anni, il padre uccise sua madre Anna Maria e da allora Vanessa è venuta su a pane, giustizia e desiderio di riscatto, per sé e per tutte le vittime di violenze. E’ stata lei a ispirare la proposta di legge messa a punto a maggio 2016 – ora in discussione alla Commissione Giustizia – che prevede modifiche (al codice civile e al codice di procedura penale) a favore degli orfani dei crimini domestici. In pratica è la cosiddetta “indegnità a succedere”: se ti condannano in via definitiva perché hai ammazzato tua moglie (o viceversa) non entri nell’asse ereditario. E questa per Vanessa è anche la battaglia numero 3 contro le pretese di suo padre. La prima fu quando diventò maggiorenne: si liberò del cognome di lui e volle quello di sua madre. L’altra fu quando il padre uscì di prigione: chiese e ottenne la pensione di reversibilità della moglie uccisa. Vanessa si diede da fare per una proposta di legge che abolisse quel diritto e la proposta passò: fu abolito il diritto alla reversibilità.



di Elena TebanoIniziato con le aggressioni di Capodanno a Colonia e conclusosi con l’attacco terroristico a Berlino, il 2016 è stato l’anno più difficile per Angela Merkel da quando nel 2005 è diventata la cancelliera tedesca. La politica di accoglienza di fronte alla crisi dei rifugiati siriani le ha attirato aspre critiche in patria e all’estero e ha minato come mai prima la sua popolarità. Dopo l’ultimo attentato ha promesso correzioni per aumentare controlli e sicurezza. Ma anche di fronte alle pressioni crescenti dell’estrema destra AfD e dell’ala bavarese del suo partito, non ha rinunciato al pragmatismo e alla razionalità politica che la contraddistinguono e oggi rimane l’ultimo baluardo della tradizione liberale in un continente (e un Occidente) sempre più scosso dall’ondata populista. 
Un ruolo che ha ribadito negli auguri a Donald Trump all’indomani delle elezioni americane, promettendogli collaborazione ma «sulla base degli stessi valori» condivisi da Germania e Stati Uniti: «democrazia, libertà, rispetto della legge e rispetto delle persone indipendentemente dalle loro origini, dal colore della loro pelle, dalla loro religione, dal sesso, dall’orientamento sessuale o dalle opinioni politiche». E che la rendono tuttora la candidata favorita alle elezioni del prossimo anno.



di Greta SclaunichEmilie Monk aveva 17 anni quando si è suicidata. Colpa della depressione dopo anni di vessazioni da parte dei compagni di scuola, in un istituto privato di Lille. Emilie voleva uscirne, ma non ce l’ha fatta. Però, ad affrontare la situazione, ci aveva provato. A modo suo: con un diario segreto, una sorta di racconto sulla sua vita in cui descriveva le giornate da vittima del bullismo dei compagni. Ogni giorno a scuola era un incubo e nelle pagine del diario, che i genitori hanno trovato dopo la sua morte nel gennaio scorso e pubblicato sui media (Corriere della Sera compreso) , Emilie ricorda calci, sputi, insulti e prese in giro. La ricreazione chiusa nella toilette, il cortile che per lei era “un percorso da combattente” dove doveva schivare i colpi altrui. I professori che facevano finta di non vedere. I genitori ai quali non osava dire niente, “non volevo che mi aiutassero parlandone con il preside: le cose non avrebbero potuto che peggiorare”. Dopo la sua morte, e dopo che il diario ha fatto il giro della stampa internazionale, la reazione della scuola è stata infatti proprio quella di negare e di ribattere che si era inventata tutto. Abbiamo scelto Emilie per il suo coraggio, anche se a lei non è bastato. 



di Silvia MorosiSi definisce prima di tutto "travel addicted, fanatica di viaggi". Estremi. Chiara Montanari, classe 1974, ingegnere laureato al Politecnico di Pisa, è stata la prima italiana nel 2003 a capo di una spedizione in Antartide all’interno della base Concordia. Un luogo dove le temperature in inverno arrivano a toccare i -80º e l’altitudine percepita supera i 4.000 metri. Un'area dove il sole non tramonta mai. Nel 2013 è tornata alla stazione per la sua quarta spedizione come responsabile della logistica, prima di guidare la base belga, a 200 chilometri dalla Costa della Principessa Ragnihild, nella Terra de la Regna Maud. Molto, ma molto a sud di Città del Capo. Esperta in Team Building, quando non si aggira tra i ghiacci, si incontra al Dipartimento di matematica del Politecnico di Milano, occupata a trasferire il "know how" del Continente Bianco alle aziende che devono affrontare il cambiamento e la necessità di innovare. Perché l'interesse di Chiara è proprio la complessità e la leadership dei sistemi complessi. Come quelli incontrati per tutto il 2016, a capo di una missione di ricerca belga, alla base Princess Elisabeth: «Per i 4 mesi in cui è durata l’ultima spedizione, mi sono occupata di gestire il team in tutte le attività: il supporto ai progetti di studio e l’installazione della strumentazione scientifica, la logistica e le manutenzioni della base, gli approvvigionamenti e i collegamenti aerei con le altre basi. Poi, naturalmente, c’è anche la gestione degli imprevisti e delle situazioni di emergenza, che in Antartide capitano spesso». Probabilmente, confessa, «se fossi stata uomo sarebbe stato tutto più facile, ma il vantaggio di entrare in un mondo storicamente appannaggio degli uomini mi ha permesso un approfondimento interessante sulla differenza di genere. Le donne hanno una marcia in più e questa idea mi mette di buon umore di fronte a certe sfide». Come quella di preparare la valigia per un viaggio simile. Per fortuna, in valigia basta che ci siano beauty, Kindle e moleskine.



di Fiorenza Sarzanini Basta sentirla parlare per capire che Giusi Nicolini è una donna speciale. Perché lei non si arrende mai, non l’ha mai fatto. Per la sua Lampedusa ha sempre combattuto e quando la battaglia è diventata guerra per i diritti dei migranti, il mondo ha imparato a conoscerla. Parlava della sua isola anche durante la cena alla Casa Bianca offerta dal presidente degli Stati Uniti Barak Obama prima di lasciare. 
È stato l’allora premier Matteo Renzi a volerla al proprio fianco insieme ad altre personalità italiane. E lei era commossa e orgogliosa. È sindaca da quattro anni e mezzo. Prima era impegnata con Legambiente e il suo obiettivo è sempre stato quello di fronteggiare l’abusivismo edilizio, preservando luoghi magici come la spiaggia dei conigli dall’invasione del cemento. 
A chi le chiede come fronteggiare «l’esodo biblico di stranieri»: «Non ci sono invasioni, solo naufragi. Di questo che dobbiamo occuparci». Dura, decisa, ma anche simpatica, solare. Perché è proprio questa sua capacità di affrontare ogni situazione con l’atteggiamento giusto ad aver fatto prevalere anche negli altri abitanti di Lampedusa la voglia di aiutare gli altri, di trasformare l’isola in un porto.



di Laura ZangariniIl suo appassionato discorso del 13 ottobre contro le dimostrazioni di sessismo del candidato alla Casa Bianca Donald Trump è stato definito da Mark Landler, corrispondente del New York Times dalla Casa Bianca, «il più importante tenuto da una First Lady da quello di Hillary Clinton all’Assemblea generale dell’ONU, nel 1995». Che cosa ha detto Michelle Obama durante quel suo discorso? Che il linguaggio “offensivo e odioso” di Trump era “una cosa vergognosa. E intollerabile. E non importa il partito di appartenenza – Democratici, Repubblicani, indipendenti –. Nessuna donna merita di essere trattata in questo modo. Nessuno di noi merita questo tipo di abusi. Non possiamo continuare a sopportarlo, o esporre i nostri figli a tutto questo. E’ arrivato il momento, per tutti noi, di alzarci e di dire basta».
Quello al sessismo non è stato l’unico “basta” pronunciato dalla First Lady nei suoi otto anni alla Casa Bianca a fianco del marito Barack Obama e delle due figlie, Malia e Sasha. Michelle Obama, figlia di un operaio e di una casalinga, una laurea in legge conseguita ad Harvard nel 1988, verrà ricordata anche per merito delle sue molte campagne sociali:  dalla rivoluzionaria “Let's Move", la sua battaglia contro l'obesità, al sostegno alle famiglie dei militari e dei veterani , al programma “Reach Higher”, finalizzato al rilancio dell’istruzione superiore. Per promuovere l’iniziativa, Michelle Obama si è esibita in un rap al fianco del comico Jay Pharoah. “Volevo onorare i giovani che lavorano con impegno a scuola e stimolarli a coltivare i loro sogni – ha dichiarato -. E volevo farlo in modo divertente”.




di Martina Pennisi A fotografare, letteralmente, la potenza del personaggio è stata colei che le ha passato il timone: Arianna Huffington. La fondatrice dell'Huffington Post ha lasciato nel 2016 la direzione della testata che ha fondato a Lydia Polgreen, e ha annunciato la novità con un tweet. Nella fotografia allegata al cinguettio c'era Polgreen, sorridente, vicino a sua moglie. A guidare il giornale digitale che ha scardinato le regole dell'informazione sul Web è quindi una donna, 41enne, nera e sposata con una donna. E, ovviamente, una giornalista dal curriculum di primissimo piano con 15 anni al New York Times. 



di Monica GuerzoniLa favola della perfetta sconosciuta che, a furor di popolo, diventa sindaco di Roma, ha fatto il giro del mondo. La prima donna con la fascia tricolore della Città Eterna, la prima grillina che agguanta per il M5S un ruolo tanto importante. Magrissima, capelli corvini e lineamenti affilati come il suo carattere, Virginia Raggi ha compiuto 38 anni il 18 luglio. Partita dalle «comunarie» con 1764 voti, in una manciata di mesi ne conquista al ballottaggio 770.564, spiana il renzianissimo Roberto Giachetti e diventa sui media «Virginia Valanga», una specie di Wonder Woman venuta dal nulla per vendicare i romani dagli sfaceli delle giunte precedenti. Ma la favola romantica della Pretty Woman de’ noantri che fa innamorare Roma è già finita, spazzata via da mesi di polemiche interne al Movimento, intrighi di corrente, nomine sbagliate e avvisi di garanzia. L’ultimo ha costretto alle dimissioni l’assessore Paola Muraro, assessore all’Ambiente e braccio destro della sindaca. La capitale rischia la paralisi, i romani sono (a dir poco) scontenti. Eppure, misteri della politica, se domani si tornasse a votare vincerebbe ancora lei. Virginia. La prima cittadina che fotografa polemicamente i paparazzi e si fa immortalare mentre stende i panni sul balcone di casa.



di Federica SeneghiniCoraggiosa, decisa, resiliente. Senza versare una lacrima, senza mai farsi prendere dall’emozione, Paola Deffendi è la donna che nel 2016 ha messo al muro i governi solo con la forza delle sue parole, chiedendo verità e giustizia. Per suo figlio Giulio, torturato e ucciso «come fosse un egiziano» al Cairo, come ha spiegato in una sala di Palazzo Madama gremita di giornalisti e attivisti.

 «Quello che è successo a Giulio non è un caso isolato», ha ripetuto questa donna, 57 anni, insegnante in pensione. I toni pacati e gentili e quell’accento friulano che tutta Italia ha imparato ad amare. «Cos’è? Un caso di morbillo, di varicella? Forse è dal nazifascismo che in Italia non ci trovavamo un caso di tortura come per Giulio. Confidiamo in una risposta forte del governo». 

Quella risposta non è mai arrivata e ora le sue parole rischiano di essere dimenticate, spazzate via dalla diplomazia, dalla politica, dalla storia. Ma lei, che ha riconosciuto suo figlio «solo dalla punta del naso», da vera combattente continua ad aspettare.



di Valentina Santarpia La figlia di Alfredo Reichlin, storico dirigente del Pci, e di Luciana Castellina, tra le fondatrici del Manifesto, è una delle più autorevoli economiste del mondo, e la sua fortuna, dicono i suoi professori, è stata essere bocciata ad un concorso universitario in Italia. Così si è decisa a scappare per New York, dove ha iniziato a lavorare come ricercatrice alla statistica applicata all’analisi dei fenomeni economici, fino a fondare insieme al suo team il servizio NowCasting, in grado di fare previsioni sull’economia reale e venduto alle principali banche internazionali. Sessantadue anni, professoressa alla London Business School, nel suo curriculum si legge «single, one daughter»: e anche qui svela la sua anima cosmopolita perché sua figlia, Fushu, è cinese, ed è stato adottata con l’ex marito belga. Ha buoni rapporti con Mario Draghi e la Banca centrale europea, dove ha lavorato come direttore studi dal 2005 al 2008, e conosce Bruxelles, dove ha insegnato per qualche anno. Membro  del Consiglio scientifico di oltre dieci istituzioni internazionali (università e banche centrali), del consiglio di amministrazione di Unicredit, autrice di numerose pubblicazioni internazionali, esperta di metodi econometrici e di economia monetaria, è stata più volte additata come possibile ministro dell’Economia in Italia. Nel 2016 ha ricevuto il premio Birgit Grodal Award della European Economic Association, per aver dato un contributo significativo alla professione economica.



di Alessandra Dal MonteRachel Roddy è arrivata a Roma 11 anni fa con il passaporto (inglese) e un bagaglio a mano. Aveva 32 anni, faceva l'attrice, stava con un uomo. Poi ha scoperto Testaccio, il "quartiere a forma di un pezzo di formaggio", e non se ne è più andata. La sua vita è stata stravolta da quel quartiere: Rachel ha smesso di recitare e ha cominciato a cucinare le ricette povere che le insegnavano le vicine di casa. Frattaglie al sugo, pasta, carciofi, fiori di zucca. E ad annotare tutto in un blog, Rachel Eats. Che due anni fa è diventato un libro: Quinto quarto. Ricette e appunti alla mia cucina romana (Saltyard), nel 2016 vincitore del premio André Simon, prestigioso risconoscimento per i libri di cucina. La sua scrittura è una lettera d'amore per Roma e per la cucina italiana in generale. "La cucina di quello che c'è", come la chiama lei. Da quest'anno Rachel ha anche uan rubrica di ricette italiane sulla sezione food del Guardian: con i suoi racconti fa vivere (e spiega agli stranieri) la vera tradizione gastronomica italiana, quella fatta di cura, piccoli gesti, attenzione per il riciclo. Niente folklore - pizza e sugo - ma la verità quotidiana di chi cucina per sé e la famiglia, con poco tempo, a volte pochi soldi, ma il desiderio di preparare comunque qualcosa di buono. Anna Del Conte, 92 anni, l'italiana naturalizzata inglese che ha scritto il trattato sulla pasta più letto all'estero (On pasta)  l'ha definita la sua erede. 



di Stefania UliviHa costruito un impero economico immenso con un indotto che dall'editoria arriva a toccare cinema, diritti tv, giochi, abbigliamento, app, fino ai parchi a tema. Dal 1997 con sette libri, otto film e uno spettacolo teatrale ha popolato grazie al maghetto di nome Harry Potter l'immaginario dei bambini di mezzo mondo. E sono loro, ormai adulti, ad accompagnare in questo 2016 nel suo mondo una nuova generazione di fan sulle tracce di un magizoologo e i suoi Animali fantastici, campioni ovunque al box office, mentre si annunciano quattro sequel. La sua arma sono state le parole, la letteratura per l'infanzia la sua ossessione fin da bambina. Non è stata una passeggiata la sua. Per pubblicare il primo libro, rifiutato da 12 editori, accettò il consiglio di nascondersi dietro una sigla neutra, J. K. (preso in prestito alla nonna Katherine). Ma poi, Joanne Rowling, ha fatto di testa sua, mantenendo il controllo e l'ultima parola su ogni pezzetto del suo mondo magico divenuto realtà. Oggi è una imprenditrice di successo, una mecenate attivissima, un'innovatrice. Una delle persone più influenti del nostro tempo.



di Barbara StefanelliChief Operating Officer di Facebook, Sheryl Sandberg ha il merito di incrociare vita professionale e vita privata in una riflessione continua e aperta a un linguaggio innovativo. Inventrice dei circuiti di Lean-In, ispirati all'idea di farsi avanti e dedicati alle donne, ha condiviso il dolore per la perdita del marito e investito parte dei suoi guadagni in opere sociali  



di Irene SoaveLe sue "Because the Night" e "Horses" sono nella storia del rock. Ma nel 2016 è passata alla storia anche per un altro motivo: invitata a cantare per Bob Dylan - da sempre e dichiaratamente suo ispiratore - alla cerimonia di consegna del Nobel, ha cantato "A Hard Rain's Gonna Fall" nonostante l'assenza di lui. E si è interrotta quasi subito, sopraffatta dal nervosismo e dalle emozioni. Al "New Yorker" ha rivelato: "Avevo provato incessantemente per settimane", tanto che le parole "erano diventate parte di me". Come poteva dimenticarle? "Erano tutte lì, nella mia testa, ma era impossibile farle uscire". "Dopo gli accordi iniziali mi sono sentita cantare. Il primo verso era passabile, un po' incerto, ma ero sicura che avrei ritrovato l'equilibrio. Invece sono stata investita da una valanga di emozioni". E anche questa è una forma di coraggio: mostrarsi per come si è.



di Irene SoaveA sedici anni da "Denti bianchi", con cui aveva esordito, la scrittrice londinese - con radici giamaicane - ha pubblicato nel 2016 "Swing Time", per molti il suo romanzo più bello. In Italia uscirà ad agosto 2017. E parla di amicizia femminile: come Elena e Lila di Elena Ferrante, la narratrice (senza nome) e Tracey sono unite e divise da un affetto viscerale e dalla competizione per la loro passione, la danza. 



di Kibra Sebhat“Nawal. L’angelo dei profughi” recita il titolo del libro che racconta la sua storia. “È da dieci anni che vedo il mare Mediterraneo rosso, ho smesso di vederlo di colore blu, lo vedo rosso e vedo la mia generazione che vive il secondo olocausto. Quando lo chiamo olocausto non parlo dei numeri, parlo di tutto quello che significa guardare e tacere” ha dichiarato nel suo discorso al Parlamento Europeo all’inizio del 2016. Nawal Soufi non ha ancora trent’anni ma è già un punto di riferimento per i rifugiati e i profughi che arrivano sulle coste Italiane in cerca di aiuto. Hanno il suo numero di telefono e sanno che possono chiamarla per dare le coordinate della loro imbarcazione, spesso in avaria nel Mediterraneo, in modo che lei possa avvisare la guardia costiera. Inoltre è interprete e mediatrice culturale: i suoi consigli sono più che preziosi, una volta in Italia, per non finire nelle mani dei delinquenti. 
Per le seconde generazioni, i figli degli immigrati nati o cresciuti nel nostro Paese, è la personificazione di una sfida aperta: tenere in equilibrio la quotidianità di una vita italiana con il fenomeno dell’immigrazione e le sue tragedie.




di Gaia PiccardiYuliya corre veloce. Ottocento metri con l’Epo in corpo: bionda, ventre piatto, gamba sciolta, russa. Il prototipo del doping di Stato di Mosca, fatto persona. Futuro garantito. Poi Yuliya Rusanova incontra Vitali Stepanov, tecnico dell’antidoping che le chiede le urine, la verità («Uso sostanze proibite, come tutti gli atleti russi»), infine la mano. Uscita dal protocollo statale, Yuliya viene trovata positiva: due anni di squalifica. È un toccasana. Yuliya, adesso, parla veloce: confessa tutto all’Antidoping internazionale (Wada), nomi, cognomi, circostanze. Scoperchia il sepolcro, ne esce di tutto. Le sue rivelazioni sono l’architrave dell’inchiesta sul doping di Stato russo che la Federatletica mondiale sventolerà per bandire la Grande Madre dai Giochi di Rio e dalle Paralimpiadi. Vertici corrotti, medici collusi, laboratorio colabrodo, test insabbiati, un buco nel muro per trafugare le provette inquinate. Roba che nemmeno Forsythe. Mentre il sistema crolla, Yuliya e Vitali scappano. Si trasferiscono negli Usa, sotto copertura, in una località segreta. Sono le talpe del doping. Mister e Lady Whistleblower. Chi parla, in Russia rischia la vita. Yuliya è la rivoluzionaria che ha sovvertito l’ordine costituito di Mosca. A parole.



di Sara GandolfiPrima ministra della Scozia e leader del Partito Nazionale Scozzese, prima donna a detenere entrambe le cariche, ha portato il suo partito ai massimi storici ed è stata una delle più ardenti oppositrici alla Brexit. «Il nostro posto è in Europa», ha ripetuto in più occasioni, minacciando un nuovo referendum sulla permanenza della Scozia all'interno della Gran Bretagna (nel 2014 vinsero gli unionisti con il 55%). Al Congresso dello Scottish National Party, in ottobre, ha ribadito che se il governo londinese di Theresa May insisterà nel trascinare la Scozia su una strada che «ne danneggia l'economia, ne abbassa la qualità della vita e ne danneggia la reputazione di Paese aperto e amichevole, non abbiate dubbi: avremo la possibilità di scegliere un futuro migliore». Determinata e di successo, potrebbe essere una protagonista anche nel 2017.



di Greta SclaunichDefinire la moglie di un politico una “rivoluzionaria” può sembrare una scelta azzardata. Nel caso di Brigitte Trogneux, però, non lo è: 56 anni, insegnante di Lettere, è la moglie di vent’anni più grande di Emmanuel Macron, ex ministro francese all’Economia e ora candidato alle presidenziali del 2017. I due si sono conosciuti al liceo, quando lei era l’insegnante di lui. Per stare con il suo allievo ha lasciato il marito e i figli e sfidato l’approvazione della sua famiglia di origine. Si è anche trasferita dalla sua città d’origine (Amiens) per seguirlo a Parigi mentre lui era studente all’università. Sempre restando indipendente, sempre lavorando come professoressa. Fino a che Macron non è diventato ministro: solo allora Brigitte ha lasciato la cattedra per dedicare tutto il suo tempo al marito. E oggi, nella corsa all’Eliseo, è il suo braccio destro. Certo, che è più grande si vede. Ma né lei né lui si sono mai fatti spaventare dalla differenza d’età e il fatto che, nelle foto ufficiali, si notino i vent’anni che li separano pare proprio non importare a nessuno dei due. Di certo non a lei: sempre sorridente, elegante, in ordine. L’abbiamo scelta perché ha sfidato le convenzioni per restare accanto al suo uomo, senza sentirsi né comportarsi da eroina per questo.



di Viviana MazzaLa figlia maggiore (e la preferita) di Donald Trump è la vicepresidente dell'azienda di famiglia e ha una sua linea di abiti e gioielli. Qualcuno crede che sia diversa da lui perché è fine ed eloquente, altri credono che questo la renda più pericolosa. Ha costruito il proprio successo sul nome di papà ed è la sua migliore "venditrice". È la figlia emancipata che lo definisce "un femminista" nonostante i commenti sessisti, decisiva per conquistare i voti delle donne bianche di provincia. Ora che Trump è il presidente degli Stati Uniti, tutti si aspettano che la bella madre 35enne di tre figli con laurea Ivy League, che dal divorzio dei genitori (aveva 9 anni) imparò a "non fidarsi di nessuno" e che si è convertita all'ebraismo per il marito, diventi la first daughter più influente dai tempi di Alice Roosevelt, anzi la vera first lady. Non ha perso credito tra l'élite liberal che disprezza suo padre (è anche amica di Chelsea Clinton) e si è impegnata per ottenere il congedo di maternità per le donne americane (in linea con la sua campagna #womenwhowork che la ritrae come un incrocio tra Sheryl Sandberg e Gwyneth Paltrow). Ma non ha esitato a usare la visibilità politica per promuovere abiti e gioielli firmati Ivanka Trump e le opportunità di conflitto di interessi si moltiplicheranno se continuerà a partecipare a incontri con i leader stranieri. 




di Maria Serena NataleAspettative poche. Non è stato un gran debutto: il discorso della convention repubblicana uguale a quello di Michelle Obama 2008; la condanna dei commenti sessisti subito seguita dalla difesa d’ufficio del marito Donald accusato di molestie; quell’espressione a metà tra la bomba sexy e il pesce fuor d’acqua… Melania Knavs Trump è la moglie del prossimo presidente degli Stati Uniti. Ha 46 anni (lui 70), è un’ex modella nata nella Repubblica socialista di Slovenia all’epoca parte della Jugoslavia di Tito, in passato avrebbe lavorato negli Usa senza permesso di soggiorno, ha posato per riviste come Vogue, Vanity Fair, GQ, spesso senza veli. Ama il lusso, prima First Lady americana cresciuta in un Paese comunista. Almeno per ora non si trasferirà a Washington ma resterà tra ori e stucchi della Trump Tower a New York. Nessun assegno in bianco, anche perché non ne ha bisogno. Ma incoraggiamento, sì. Perché le donne sanno essere le peggiori critiche delle donne e la solidarietà femminile è rivoluzionaria. Hillary Clinton era stata accusata di non saper tenere in ordine la sua famiglia, figurarsi il mondo. Ora tocca a Donald. Dovrà aiutarlo (anche) Melania.



di Caterina RuggiAlla prima scossa si è nascosta sotto al letto assieme ai due nipotini, e con il suo corpo ha fatto da scudo al più piccolo. Così Vitaliana Umbro ha salvato Leone, sei anni, e Samuele, due, dal terremoto che ha devastato il centro Italia. È stata una delle prime, poche, buone notizie arrivate la mattina del 24 agosto. Di lei sappiamo poco, perché è una delle tante eroine silenziose e invisibili che reagendo alle difficoltà con coraggio riescono a salvare un pezzo della loro famiglia, della loro storia, del Paese. Mentre sorrideva ai soccorritori, Vitaliana non sapeva che il marito Vito era stato travolto dal crollo della loro casa a Pescara del Tronto, paesino in provincia di Ascoli Piceno, dove stavano ospitando i nipotini (che vivono con i genitori a Fregene) per qualche giorno di vacanza. «Un vero angelo custode», ha commentato a caldo il portavoce dei Vigili del fuoco Danilo Dionisi. «Bravissima, ci ha tenuto la mano – ha raccontato - segnalandoci quando non ce la faceva più mentre cercavamo di liberarle il piede dai detriti. Ed è uscita con un sorriso che non era dovuto al fatto di essere fuori; ma perché i bambini erano andati». Sani e salvi. La premiamo come simbolo delle donne che hanno resistito con forza al terremoto.



di Alessia RastelliNata nel 1978 a Scauri (Latina), ha un dottorato in matematica, contro il pregiudizio – ancora duro a morire – che gli uomini siano più bravi nelle materie scientifiche. Autrice di romanzi e racconti, redattrice di «Nuovi Argomenti» e firma per diverse testate italiane, è la responsabile del programma generale della nuova fiera editoriale «Tempo di Libri», che si terrà a Milano nell’aprile 2017.  «Io sono innanzitutto una lettrice e mi piacerebbe che questa fiera assomigliasse in qualche modo ai lettori», ha detto subito dopo aver ricevuto l’incarico. Volto della nuova manifestazione, condivide con gli altri curatori Pierdomenico Baccalario, Giovanni Peresson e la tedesca Nina Klein, la sfida di far dimenticare – a colpi di idee – la guerra che si è consumata nei mesi precedenti la loro stessa nomina con il trentennale Salone di Torino.  



di Irene SoaveA 26 anni è la più giovane direttrice d'orchestra d'Italia, in forza stabilmente alla napoletana Nuova Orchestra Scarlatti. Dirige anche le due formazioni giovanili della Scarlatti: Scarlatti Young (18-28 anni) e Junior (11-18). Pianista, compositrice, soffre - dice - della «sindrome da capoufficio giovane, perché un’orchestra è simile a un ufficio, e dirigere persone con più esperienza di me ha richiesto uno sforzo in più di credibilità». Da donna, lo sforzo è doppio: il frac dei colleghi uomini lo sostituisce volentieri con abiti «femminilissimi, per vezzo e perché mi trovo a mio agio così. Qualcuno mi critica, ma non so cosa potrei fare: mica posso vestirmi da uomo. E se accettassi di mortificare la mia femminilità, darei ragione a chi pensa che il nostro non sia un mestiere per donne». 



di Anna Maria GioriaGiusy è nata a Reggio Calabria nel 1977, discendente dalla famiglia Versace. Si è trasferita a Londra e successivamente a Milano per motivi di lavoro. All'età di 28 anni è stata vittima di un gravissimo incidente stradale in cui ha perso entrambe le gambe. Grazie alle protesi in carbonio è diventata la prima donna italiana a correre con doppia amputazione degli arti inferiori. In seguito a ciò, ha fondato l'associazione Disabili No Limits Onlus, di cui è tuttora presidente. Nel frattempo continua ad avere molti successi sportivi, diventando campionessa paralimpica di atletica leggera. Nel 2014 partecipa alla trasmissione "Ballando con le stelle" e vince il primo premio. Il 2016 è stato particolarmente importante per lei, infatti durante i Campionati Europei Paralimpici che si sono svolti a Grosseto, ha ottenuto la medaglia d'argento nei 200 metri e quella di bronzo nei 400. Grazie a questi risultati è stata convocata ai XVI Giochi Paralimpici di Rio de Janeiro, dove riesce ad accedere alla finale dei 200 metri, mentre in quella dei 400 viene squalificata per invasione di corsa. Oltre a questi risultati sportivi Giusy ha realizzato la trasposizione teatrale della sua autobiografia "Con la testa e con il cuore si va ovunque", edita da Mondadori nel 2013. Lo stesso spettacolo è stato messo in scena in diversi teatri italiani. In seguito a questi ottimi successi, ho ritenuto opportuno considerare una "Donna 2016".




di Giuliana FerrainoMargrethe Vestager, commissaria europea responsabile per la Concorrenza, ha la fama di una persona terribile: mette sulla graticola le multinazionali, grandi e famose, da Google a McDonald's per intenderci, che in virtù della loro straordinaria potenza economica credono di poter violare impunemente le leggi antitrust. L'ultima prova muscolare di questa danese di 48 anni, figlia di due pastori protestanti, sposata e madre e di tre figli, risale allo scorso agosto, quando Vestager ha chiesto ad Apple di rimborsare 13 miliardi di euro di tasse non pagate al governo irlandese grazie a un accordo fiscale privilegiato (tax ruling), che per  l'Antitrust Ue è invece un aiuto di Stato illegale. La decisione ha mandato su tutte le furie il Ceo di Apple, Tim Cook, scatenando un'insolita reazione da parte dell'amministrazione Usa in difesa di Apple. Con l'arrivo alla presidenza di Donald Trump, la "guerra fiscale" di Vestager contro le multinazionali americane potrebbe innescare una “guerra” di ritorsioni commerciali, che in realtà sembra già in atto. In ogni caso il 2017 sarà un anno campale, con la conclusione di molti casi scottanti, inclusa la battaglia legale contro Google.



di Anna Maria GioriaBebe è nata nel 1997, fin da piccola ha praticato la scherma e parallelamente ha coltivato lo scautismo. All'età di 11 anni è stata colpita da una meningite fulminante che le provocò un'estesa infezione con annessa una necrosi ad avambracci e gambe per cui si rese necessario l'amputazione. Nonostante questo grave "incidente di percorso" e la sua giovane età, ha ottenuto ottimi risultati facendo una brillante carriera sportiva; diventando testimonial di molti programmi televisivi per diffondere la conoscenza della scherma in sedia a rotelle. Con l'aiuto della sua famiglia ha fondato "Art4sport Onlus" che si occupa dell'integrazione sociale attraverso la pratica sportiva dei bambini che hanno subito amputazione. Ho scelto di annoverarla tra le donne 2016 perché quest'anno ha ottenuto successi veramente importanti. Il 14 settembre ha vinto l'oro nella prova individuale ai XV Giochi Paralimpici di Rio de Janeiro. Il 18 settembre ha sfilato come portabandiera dell'Italia in occasione della cerimonia di chiusura della XVI Paralimpiadi di Rio 2016. Il 18 ottobre ha fatto parte della delegazione italiana alla cena di Stato alla Casa Bianca, l'ultima offerta dall'amministrazione Obama.




di Maria Silvia SacchiIn qualche modo il suo carattere si vedeva già in certi passaggi di Harry Potter, la saga dove interpretava la piccola Ermione. Piccola ma tosta. Intelligente. La volontà di non restare un passo indietro. Ora che è cresciuta (anche se è pur sempre giovane avendo solo 26 anni), Emma Watson ha affiancato al lavoro di attrice (è nel cast di Noi siamo infinito e in quello del kolossal biblico Noah, è Belle nel remake di La bella e la bestia di Disney, affianca Tom Hanks in The Circle), l’impegno sociale (People Tree, un marchio di moda equo-solidale) e soprattutto a favore dell’emancipazione femminile e della parità tra uomo e donna per il quale è ambasciatrice dell’Onu dal 2014 (e in questo ruolo ha lanciato la campagna #HeForShe).In questo 2016 l'attrice britannica ha deciso di fermare per un anno l’attività cinematografica per dedicarsi a tempo pieno alle donne. Nei giorni dell’elezione di Trump, è stata su tutti i giornali la sua personale protesta “silenziosa” contro le frasi sessiste del neo presidente Usa: copie dei libri di Maya Angelou, importante figura del movimento americano femminista e per i diritti civili, distribuiti nella metropolitana di New York. La sua capacità di parlare ai giovani e alle giovani, ne hanno fatto un punto di riferimento importante.



di Serena DannaChe sia una delle più grandi campionesse di sempre è una certezza decennale, ma la svolta del 2016 di Serena Williams riguarda la consapevolezza di genere.  Nell'ultimo anno la tennista ha preso posizione in più occasioni contro il diverso trattamento economico delle sportive e contro l'idea, molto amata dai media, di record "di genere". Fino alla stesura di un personale manifesto femminista in cui esorta le giovani donne a non smettere di combattere: "Spero che la mia storia vi ispirerà a inseguire la grandezza e l’ottenimento dei vostri sogni. Continuate a sognare in grande: solo così la prossima generazione di donne troverà il coraggio di realizzare i propri".



di Maria Silvia SacchiA Donald Trump, a cui piacerebbero le sue dimissioni dalla Fed (la Banca centrale americana) dove è stata nominata da Barack Obama, Janet Yellen ha risposto di «non vedere» circostanze per le quali «non potrei servire l'intero mandato alla Fed. La mia intenzione - ha detto - è restare per i quattro anni del mandato». Ex consigliere economica del presidente Clinton, prima donna a ricoprire il ruolo di presidente Fed, Yellen è rimasta l'unica istituzione in mano ai democratici. E ora dovrà modificare la propria politica monetaria per far fronte alla politica fiscale di bilancio espansiva del neo presidente Usa. Per questo, ha appena rialzato i tassi americani, come aveva preannunciato di voler fare, e gli economisti ne attendono diversi nei giro di due anni. Al tempo stesso, però, Yellen dovrà anche cercare di mantenere il ruolo centrale della Fed in quella che il voto di protesta avvenuto in diverse parti del mondo sta dimostrando essere un cambio di stagione. Con la palla sempre più in mano alla politica.Yellen è sposata con George Akerlof, uno dei migliori economisti americani, vincitore del Nobel nel 2001 insieme a Michael Spence e Joseph Stiglitz.



di Emilia Costantini L’«effetto Serra» in Italia dura da oltre dieci anni. L’attrice turca Serra Yilmaz, conosciuta al grande pubblico soprattutto per i film di Ferzan Ozpetek, regista per il quale è diventata la prediletta musa/icona da «Le fate ignoranti» a «Saturno contro», ha in realtà una profonda formazione teatrale e anche sui nostri palcoscenici ha riscosso i suoi più recenti successi: dall’«Ultimo Harem» alla «Bastarda di Istanbul», spettacolo tratto dal romanzo best seller della scrittrice turca dissidente Elif Shafak, il cui tema centrale è il buco nero, ancora scottante nella coscienza della Turchia, della questione armena. Serra è nata a Istanbul dove vive e lavora, nonostante non sia amata dal regime di Erdogan. Ma è molto richiesta anche in Francia per sofisticate produzioni teatrali: è molto amata dal pubblico per il suo modo di recitare privo di enfasi, i suoi gesti minimalisti gli sguardi magnetici. Un carisma che trasmette alla platea con autentica naturalezza e che le viene unanimemente riconosciuto anche dalla critica. Dicono di lei: «Quando sale in palcoscenico detta legge». E se le viene chiesto di spiegare il motivo del grande interesse che suscitano le sue interpretazioni, risponde con disarmante semplicità: «Credo perché sono molto narratrice, come è sempre stato il destino delle donne: hanno scritto poco ma parlato tanto». Donna del 2016. Serra è una tipa forte, ostinata, determinata e soprattutto attraverso il teatro, dove sa esprimersi in lingue diverse, non teme di puntare il dito, affrontando temi sgraditi al regime liberticida del suo Paese. Una grande attrice che fa semplicemente bene il suo mestiere.



1 di 66
A cura di: Federica Seneghini 

Testi: Maria Luisa Agnese, Antonella Baccaro, Emilia Costantini, Alessandra Dal Monte, Serena Danna, Antonella De Gregorio, Carlotta De Leo, Isabella Fantigrossi, Giusi Fasano, Giuliana Ferraino, Angela Frenda, Sara Gandolfi, Mara Gergolet, Anna Maria Gioria, Monica Guerzoni, Viviana Mazza, Alessandra Muglia, Maria Serena Natale, Beatrice Montini, Silvia Morosi, Ester Palma, Marilisa Palumbo, Martina Pennisi, Gaia Piccardi, Alessia Rastelli, Caterina Ruggi, Silvia Sacchi, Valentina Santarpia, Fiorenza Sarzanini, Greta Sclaunich, Roberta Scorranese, Kibra Sebhat, Federica Seneghini, Marta Serafini, Elvira Serra, Irene Soave, Barbara Stefanelli, Elena Tebano, Stefania Ulivi, Laura Zangarini  

Sviluppo grafico: Grafici Corriere Online 
