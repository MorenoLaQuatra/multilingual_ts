2003-05-02
Il dopoguerra in Iraq comincia con la cattura di diversi esponenti del deposto regime di
Saddam Hussein. Tra i primi a cadere nella rete degli americani è Mizban Khadr Hadi, un alto
funzionario del partito Baath, membro del Consiglio del comando della rivoluzione. Hadi era il
nove di cuori nel mazzo di carte diffuso dalla coalizione e numero 41 nella lista dei super ricercati.
--------------------------------
2003-05-05
A Bassora, città sotto controllo delle forze britanniche, un ragazzo di 14 anni viene
ucciso da un soldato inglese. La polizia militare parla di “tragico incidente”.
--------------------------------
2003-05-07
Prima audiocassetta con registrata la voce di Saddam Hussein recapitata ad un
quotidiano australiano a Sidney. Nella cassetta Saddam esorta il popolo iracheno a restare unito in
una nuova guerra clandestina contro le forze di occupazione anglo-americane.
Sale a 22 il numero dei dirigenti iracheni nelle mani delle forze angloamericane.
scontri cominciano dopo che alcuni arabi hanno iniziato a sparare contro curdi che viaggiavano
lungo la strada da Kirkuk a Baghdad.
Gli Stati Uniti revocano le sanzioni contro l'Iraq.
--------------------------------
2003-05-08
Due soldati americani uccisi a Baghdad: uno viene colpito da un cecchino, l'altro da un
iracheno che, nei pressi di un ponte, gli si avvicina, armato di pistola, e lo colpisce a morte.
--------------------------------
2003-05-09
Un elicottero militare americano Black Hawk precipita nei pressi di Samarra, dopo aver
colpito fili dell'alta tensione. Nell’incidente perdono la vita tre militari USA. Il quarto membro
dell'equipaggio resta gravemente ferito.
--------------------------------
2003-05-11
Gli specialisti americani che hanno condotto ricerche di armi di distruzioni di massa in
Iraq fanno armi e bagagli e tornano a casa, senza avere trovato la prova che il regime del
presidente Saddam Hussein aveva prodotto e immagazzinato armi proibite. Proprio la minaccia
rappresentata dalle armi di sterminio aveva legittimato l'attacco condotto dagli USA e dai suoi
alleati senza l'avallo dell'ONU.
Arriva a Baghdad Paul Bremer, nominato amministratore civile in capo per l'Iraq.
Gruppi di attivisti del partito Baath rimasti fedeli a Saddam Hussein attaccano
diversi uffici di personalità politiche irachene da giorni al lavoro con l'ex generale USA Jay
Garner, amministratore civile uscente, per creare un governo provvisorio in Iraq.
--------------------------------
2003-05-19
E' di quattro soldati americani morti il bilancio di un incidente ad un elicottero dei
marines precipitato nei pressi di Kerbala, nel centro dell'Iraq. Quinta vittima tra i soldati impegnati
nei soccorsi.
--------------------------------
2003-05-20
Scatta in Iraq l'ora delle vendette: centinaia di dirigenti del Partito Baath, compreso il
cantante degli inni a Saddam Hussein, vengono uccisi.
annuncia che tutti i militari del corpo USA avranno lasciato l'Iraq entro il mese di agosto. In tutto,
spiega Hagee, sono circa 65.000 i marines che hanno partecipato alla guerra, circa il 68 per cento
del totale.
--------------------------------
2003-05-22
Il presidente americano Gorge W. Bush ringrazia le Nazioni Unite per avere deciso
la revoca delle sanzioni internazionali contro l'Iraq, già eliminate dagli americani.
Uomini armati sparano razzi anticarro contro un blindato USA a Fallujah, una cittadina
a ovest di Baghdad. I soldati americani rispondono aprendo il fuoco: due iracheni vengono uccisi.
--------------------------------
2003-05-26
Nel giorno dedicato alla memoria dei propri soldati caduti in combattimento, l'America
scopre che nell'Iraq “liberato” la guerra può essere ufficialmente finita, ma i sacrifici no. Il
Pentagono rende, infatti, noto che nei primi 25 giorni di maggio ci sono stati 23 morti in uniforme
americana.
Un soldato americano muore e uno rimane ferito in un’esplosione, apparentemente
accidentale, nel sud dell'Iraq.
Nei pressi di Haditna, 180 chilometri a nord ovest di Baghdad, una colonna di mezzi
del Terzo reggimento di cavalleria corazzata finisce sotto il fuoco di mitra e lanciarazzi da spalla:
un soldato muore e un altro rimane ferito.
Nella capitale un'esplosione provoca la morte di un soldato ed il ferimento di altri
quattro militari americani che si trovano a bordo di un mezzo finito su una mina.
--------------------------------
2003-05-27
Due soldati statunitensi sono uccisi (nove i feriti) in un attacco nella città di Falluja. I
militari rispondono al fuoco, uccidendo due attaccanti iracheni e catturandone sei.
Collisione fra due veicoli militari americani: muore un soldato.
--------------------------------
2003-05-30
Il Pentagono annuncia che intende “potenziare in modo significativo” il proprio
impegno per trovare armi di distruzione di massa in Iraq. Una nuova squadra di esperti, con
americani, britannici ed australiani, si recherà presto sul posto, coordinata dal generale USA Keith
Dayton. Una massiccia task force di 1.300 esperti in armi chimiche, biologiche, radiologiche e
nucleari verrà presto sguinzagliata per passare al setaccio l’Iraq.
Un soldato britannico, reduce dalla guerra in Iraq, viene arrestato a Londra dalla
polizia militare che apre un'indagine su alcune foto che mostrano prigionieri di guerra iracheni
torturati. La commessa di un negozio di fotografia chiama la polizia dopo aver visto in un rullino
portato a sviluppare una serie di foto inquietanti. In una delle immagini si vedrebbe un prigioniero
iracheno imbavagliato e legato, tenuto in una rete sospesa ad un elevatore a forca, guidato da un
soldato britannico.
C'è il timore che questo episodio sia solo la punta di un iceberg ben più grande, tenendo conto che
ci sono altre inchieste aperte, anche a carico di un colonnello britannico, accusato da un ufficiale
americano di comportamenti inaccettabili verso prigionieri militari e civili iracheni.
--------------------------------
2003-06-01
Causa la morte di due iracheni e di un soldato americano un attacco con bombe a mano
avvenuto davanti a una moschea sunnita, nel nord di Baghdad.
--------------------------------
2003-06-02
Migliaia di ex ufficiali iracheni, finiti sul lastrico con lo scioglimento d'autorità delle
forze armate di Saddam Hussein, manifestano davanti al quartier generale americano a Baghdad,
chiedendo il pagamento di stipendi e liquidazioni.
--------------------------------
2003-06-03
Un soldato americano viene ucciso nel corso di un attacco a colpi di granate Rpg e di
armi leggere. L'attacco avviene ad un posto di blocco a Balad, 90 chilometri a nord di Baghdad.
“Saddam e l'America sono le due facce della stessa moneta”: questo uno degli slogan
gridato da dimostranti iracheni che inscenano una nuova manifestazione antiamericana per le strade
di Baghdad. Migliaia di persone percorrono in corteo il centro della capitale irachena, partendo da
una delle principali moschee della città e arrivando fino davanti al quartier generale
dell'amministrazione Usa. Durante la marcia i dimostranti gridano “abbasso l'America, viva lo
stato islamico” e altri slogan contro la permanenza delle truppe americane in Iraq. Manifestazioni
del genere sono praticamente quotidiane, in quasi tutte le città del Paese.
--------------------------------
2003-06-05
Nelle stesse ore in cui il presidente USA George W. Bush conclude a Doha, in Qatar,
una missione in Europa, Medio Oriente e Golfo, cominciata una settimana prima, un altro soldato
americano cade in un agguato a Fallujah nel quale restano feriti anche cinque suoi commilitoni.
--------------------------------
2003-06-06
Una postazione americana viene attaccata a colpi di razzi anticarro di nuovo a Falluja,
senza che vi siano vittime.
Un geniere della marina americana è ucciso nel porto di Al Kut, nel sud dell'Iraq,
dall’esplosione di un proiettile di artiglieria. Altri tre militari statunitensi rimangono feriti.
--------------------------------
2003-06-07
Un soldato americano muore e altri quattro sono feriti in un attacco condotto con
granate e armi leggere nei pressi di Tikrit.
--------------------------------
2003-06-09
Due iracheni vengono uccisi e altri sono arrestati in un raid compiuto dalle
forze americane vicino a Baghdad.
--------------------------------
2003-06-10
Un paracadutista della 82/ma divisione aero-trasportata dell'esercito americano viene
ucciso a Baghdad. Stava raccogliendo armi illegali, a sud-ovest del centro, quando da un furgone
con quattro uomini a bordo vengono sparate due granate.
--------------------------------
2003-06-11
La guerra in Iraq è stata una strage di civili: 3.240 i morti, una cifra sicuramente
approssimata per difetto. A scoprirlo sono i giornalisti della AP, l'agenzia di stampa americana che,
per oltre un mese, dopo che il presidente Bush aveva proclamato, il 1 maggio, la fine delle ostilità,
hanno contato le vittime civili in tutto il Paese. Il bilancio, che non tiene conto dei militari iracheni
uccisi, si basa su dati che vengono dagli ospedali. E', dunque, una cifra parziale, perché non calcola
i civili morti che non sono mai stati portati in un ospedale e che sono stati direttamente seppelliti
dalle famiglie o che sono tuttora sotto le macerie.
Nella guerra del Golfo del 1991, i morti civili iracheni, stimati dalle fonti di Baghdad, furono
--------------------------------
2003-06-12
Un elicottero da combattimento americano Ah-64 Apache precipita, abbattuto da fuoco
nemico, nell'ovest dell'Iraq, ma i membri dell'equipaggio rimangono illesi
Aspri scontri a Mossul, nel nord dell'Iraq, tra poliziotti e ex soldati che manifestavano
per ottenere la paga. I manifestanti cercano di assaltare la sede della prefettura.
Un caccia F16 dell'Air Force si schianta a sud-ovest di Baghdad: salvo il pilota,
sconosciute le cause dell'incidente.
--------------------------------
2003-06-13
Un primo gruppo di militari italiani, una cinquantina in tutto, giunge nella provincia
del Dhiqar e nella zona di Nassiryah. E’ l’avanguardia del contingente italiano che arriverà a
contare quasi 3 mila uomini.
Un centinaio di fedelissimi di Saddam Hussein vengono uccisi in due massicce
operazioni di rastrellamento condotte dalle forze americane a nord e a ovest di Baghdad.
Si allunga e si gonfia il contratto che la Halliburton, l'azienda di cui era responsabile il
vice-presidente degli Stati Uniti Dick Cheney, ha ottenuto con licitazione privata per la
ricostruzione dell'Iraq. Secondo fonti militari, l'ammontare del contratto, relativo alla
rivitalizzazione dell'industria petrolifera irachena, è più che raddoppiato in poco più d'un mese. La
somma convenuta con la Halliburton, che era di 77 milioni di dollari, infatti, é già salita a 184.
Sarebbero più di 5.500 i civili uccisi in Iraq durante le operazioni militari. Lo afferma
uno studio dell'Iraq Body Count (IBC) che ha messo insieme tutta una serie di dati ed
informazioni raccolte attraverso 15 diverse strutture indipendenti di informazione, ricerca ed
investigazione.
Almeno 70 iracheni vengono ammazzati nel corso di una vasta operazione americana.
Altri 27 iracheni sono uccisi dopo che avevano attaccato un colonna di carri armati USA.
Doppio attentato dinamitardo contro un importante oleodotto che porta il petrolio
dall'Iraq alla Turchia.
Tre iracheni rimangono feriti durante uno scontro a fuoco con soldati americani a
Mossul.
--------------------------------
2003-06-14
Continua l'operazione americana denominata Peninsula Strike nella quale sono
impegnati circa 4.000 militari - nelle regioni a maggioranza sunnita a Nord e a Ovest di Baghdad.
Peninsula Strike accresce il risentimento della popolazione nei confronti degli occupanti. Abu
Sadun, uno dei leader tribali della zona, riferisce che sono stati “trovati i cadaveri di 12 dei nostri
ragazzi legati e ciascuno con un proiettile in testa. Gli americani li hanno catturati e li hanno
giustiziati in modo orribile”.
Nei saccheggi al Museo nazionale di Baghdad durante la guerra in Iraq sono stati rubati
oltre 10 mila oggetti, compresi 47 capolavori. Lo riferisce il settimanale tedesco Der Spiegel, che
cita la direttrice del Museo, Nawala al-Mutawalli.
--------------------------------
2003-06-16
Un'auto esplode nella zona nord occidentale di Baghdad, causando la morte di una
donna e di una ragazza.
Dieci soldati americani rimangono feriti in due diversi episodi. Granate vengono
sparate contro un convoglio militare e anche contro un autobus civile.
--------------------------------
2003-06-17
Nei primi due giorni dell'operazione Desert Scorpion (Scorpione del deserto) lanciata
dalle forze Usa contro le sacche di resistenza anti-americane a Nord e a Ovest di Baghdad, vengono
uccisi almeno 89 combattenti, tra cui 47 iracheni e 42 volontari arabi.
Un soldato americano viene ucciso da un cecchino mentre si trova di pattuglia nel nord
della capitale irachena.
Le Forze armate USA liberano oltre 11.000 prigionieri, ma continuano a tenerne oltre
--------------------------------
2003-06-18
Due ex soldati del deposto regime di Saddam Hussein vengono uccisi durante una
manifestazione di protesta a Baghdad quando le forze americane aprono il fuoco sulla folla.
benzina nel centro della capitale. L’attacco avviene con un lancio di granate da un'auto in corsa.
--------------------------------
2003-06-19
Un soldato americano perde la vita e altri due sono feriti nell’agguato ad un'ambulanza
militare, raggiunta e distrutta da una granata lungo un'autostrada a sud di Baghdad.
Due attacchi simultanei vengono lanciati a Fallujah contro le truppe americane. Il
bilancio parla solo di un numero imprecisato di soldati feriti.
Il primo attacco avviene con due razzi anticarro lanciati contro una centrale elettrica controllata dai
militari USA. Nello stesso momento, un altro razzo anticarro viene sparato contro la prefettura,
dove si trova un'importante postazione americana. Fallujah, roccaforte sunnita conservatrice, è
teatro di violenze antiamericane da quando, in aprile, 16 manifestanti iracheni furono uccisi da
soldati della coalizione.
A Baghdad il funerale di un ufficiale dell'aeronautica iracheno, accompagnato da
raffiche di mitra sparate rabbiosamente in aria, fornisce l'occasione
ai partecipanti per una violenta protesta contro gli americani.
Il funerale è quello di Tareq Mohammad, ucciso il giorno prima con un altro ex militare iracheno
durante una furiosa protesta di ex soldati davanti al quartier generale dell'amministrazione USA.
Alle maledizioni contro l'America si mescolano considerazioni poco lusinghiere per i vincitori
(“l'ex regime era mille volte piu' pietoso”).
Un iracheno è ucciso ed altri 12 feriti durante un attacco a colpi di mortaio ad una base
americana. L'attacco avviene a Samarra, circa 100 km a nord della capitale e ha come bersaglio il
Centro operativo civile e militare che coordina i vari aspetti degli aiuti umanitari. Un portavoce
afferma che gli americani non hanno
subito danni e che gli aggressori sono riusciti a fuggire.
Un iracheno su cinque, vale a dire 4,6 milioni di persone, vive in condizioni di povertà
cronica. L'allarme arriva da una ricerca condotta dal PAM, Programma Alimentare Mondiale, nel
centro-sud del Paese, dove si stima vivano 22,3 milioni di persone,
--------------------------------
2003-06-20
La Task force 20, una unità segreta formata dai migliori elementi della Delta force e da
squadre di elite della Marina, specializzate in anti-terrorismo, sta cercando in Iraq Saddam Hussein
e i suoi due figli.
Un gruppo finora sconosciuto, il Fronte nazionale dei fedayin, minaccia nuovi
attacchi contro i militari americani se non lasceranno “immediatamente” il Paese. Il gruppo invia
una videocassetta alla LBCI, una Tv privata libanese.
--------------------------------
2003-06-21
Centinaia di militari americani fanno irruzione in numerose case di Ramadi (100 km a
ovest di Baghdad) a caccia dei guerriglieri che ritengono responsabili dei frequenti attacchi
antiamericani nella zona. L'azione fa parte dell'Operazione Desert Scorpion lanciata il 15 giugno.
Unità speciali di commando penetrano a Baghdad in uno degli uffici del Supremo Consiglio per la
rivoluzione islamica (Sciri, il principale gruppo sciita iracheno dell'ex opposizione al regime di
Saddam Hussein) e arrestano tre esponenti del movimento. I rapporti tra amministrazione USA e
Sciri si sono fatti molto tesi da quando, lo scorso 7 giugno, il gruppo sciita diede un categorico
altolà all'amministratore civile per l'Iraq Paul Bremer, bloccando - prima ancora che partisse - il
progetto di formare nel Paese un'amministrazione provvisoria irachena.
--------------------------------
2003-06-22
Un soldato americano ucciso e un altro ferito in un attacco contro un convoglio
militare a Khan Azad, a una ventina di chilometri dalla capitale.
Due soldati americani in azione di pattugliamento presso la città di Hit (140 km a
nord-est di Baghdad) rimangono feriti per l'esplosione di una mina.
L'Iraq torna ad esportare petrolio per la prima volta dall’inizio della guerra.
Esplosione in un oledotto a nord ovest di Baghdad. E’ un atto di sabotaggio.
--------------------------------
2003-06-23
La coalizione anglo-americana che occupa l'Iraq annuncia che verserà gli stipendi ai
soldati iracheni smobilitati. Lo stipendio sarà versato ai militari di carriera (tra i 200.000 e i
Scambio di tiri d'arma da fuoco tra siriani e americani, al momento dell'attacco di
forze speciali degli Stati Uniti contro un convoglio nei pressi di Qaim. Gli americani ritenevano che
nel convoglio ci fossero Saddam Hussein e i suoi figli, in fuga verso la Siria. Il convoglio aveva
già superato il confine con la Siria al momento del raid.
--------------------------------
2003-06-24
Un numero definito “significativo” di soldati australiani che hanno fatto parte delle
truppe della Coalizione (i commandos Aussie hanno agito soprattutto in operazioni dietro le linee
nemiche) starebbero accusando quella che è stata definita “sindrome da uranio impoverito”. La
sindrome si starebbe manifestando con disturbi respiratori e infezioni cutanee. A sostenerlo, in una
serie di conferenze nelle quali è impegnato in questi giorni in Australia, è Douglas Rokke, uno
studioso americano esperto di armi nucleari e da tempo schierato apertamente per la messa al bando
dei proiettili addizionati da uranio impoverito.
Sono sei i militari britannici uccisi nei pressi di Al-Amarah, una città 200 chilometri a
nord di Bassora. Morti anche quattro iracheni. Gli inglesi vengono attaccati da civili esasperati dalle
continue perquisizioni.
L'amministrazione civile americana in Iraq è costretta a modificare in extremis il
nome che intendeva dare al nuovo esercito iracheno, in quanto il suo acronimo in arabo significa
“fornicare”. Le nuove forze armate avrebbero dovuto chiamarsi in inglese New Iraqi Corps, il cui
acronimo, NIC, è un termine improponibile nel Paese arabo.
Il nuovo nome scelto è ora New Army Iraqi (Nuovo Esercito Iracheno - NAI).
Quattro iracheni uccisi e due soldati USA feriti in due attacchi avvenuti contro le forze
americane nella regione di Ramadi, a ovest di Baghdad.
Nella notte a Falluja, sempre a Ovest della capitale, alcuni sconosciuti armati di lancia granate
avevano attaccato le forze USA, senza tuttavia causare vittime.
--------------------------------
2003-06-25
L'ex ministro dell'Informazione iracheno Mohammed Said al Sahhaf, già
soprannominato dalla stampa internazionale “Alì il comico”, viene arrestato dalle truppe americane
in un sobborgo di Baghdad. Il sopranome gli deriva dalle sue demenziali conferenze stampa in cui
proclamava la sconfitta delle forze della coalizione, mentre le stesse stavano entrando a Baghdad.
Sei soldati britannici uccisi nel corso di un agguato ad un convoglio nel villaggio di
Majjar, nel sud del Paese.
--------------------------------
2003-06-26
Sesto oleodotto distrutto in due settimane. L'esplosione colpisce l'oleodotto a Fatha,
vicino a Baiji, 250 chilometri a nord di Baghdad.
E' di un morto, due dispersi e 11 feriti il bilancio dell'attacco con esplosivo avvenuto
nel quartiere Amiriya di Baghdad, sulla strada che va all'aeroporto, subito da un convoglio
composto da due veicoli blindati americani e due auto della compagnia elettrica irachena.
Un soldato americano ucciso e altri nove feriti durante un'operazione di pattugliamento
a Kufa, vicino a Najaf, a 130 km a sud di Baghdad.
--------------------------------
2003-06-27
Un militare americano del 1/o corpo di spedizione dei marines muore in “circostanze
non legate a un combattimento”, secondo la versione fornita dall'esercito USA.
Tre iracheni vengono arrestati dalle forze di occupazione americane in relazione alla
scomparsa in Iraq di due soldati americani. I due soldati erano stati dati per dispersi il giorno
prima.
Spari alla testa da distanza ravvicinata, come in un'esecuzione: muore così un soldato
americano che stava acquistando apparecchiature elettroniche in un negozio di Baghdad.
In Gran Bretagna, per la prima volta da 11 anni, i conservatori superano in un
sondaggio i laburisti. Secondo i dati di un sondaggio che mensilmente viene condotto per conto del
Daily Telegraph, i conservatori hanno sorpassato i laburisti nelle intenzioni di voto con un 37%
contro il 35% del labour e il 21% dei liberal-democratici. Solo in aprile i numeri erano molto
diversi: laburisti al 40% e conservatori al 32%. Ed anche il carisma personale di Blair viene messo
in dubbio con il 55% degli intervistati che dicono di non essere soddisfatti del loro Premier contro il
--------------------------------
2003-06-28
Sparati razzi contro un blindato americano vicino a un ponte a Fallujah. Nessuna
vittima.
I cadaveri i due soldati USA, dati per dispersi il 26 giugno scorso, vengono ritrovati
morti a Nord. La notizia del rinvenimento dei corpi senza vita la conferma il Comando centrale
americano, poche ore dopo che, un militare Usa della prima divisione corazzata era rimasto ucciso
e quattro suoi commilitoni feriti in un agguato a colpi di granate, mentre attraversavano il quartiere
di Thawra, nella zona Nord della capitale.
--------------------------------
2003-06-29
Un civile iracheno ucciso e due soldati americani feriti a Baghdad in seguito ad un
attacco anti-americano.
Alcune centinaia di ex soldati iracheni impediscono alla truppe britanniche di uscire
dal loro quartier generale a Bassora. Sono furiosi per non aver ricevuto gli stipendi promessi dalle
autorità di occupazione.
--------------------------------
2003-06-30
L'ex ministro dell'informazione iracheno, Mohamed Said al Sahaf, riceve 200.000
dollari per rilasciare la prima intervista esclusiva dalla fine della guerra. A versargliela l’emittente
televisiva araba Al Arabiya.
30 iracheni perdono la vita nell'esplosione di un deposito di munizioni in disuso che
apparteneva al complesso militare-industriale iracheno. Il deposito si trova alla periferia del
villaggio di Haklamiyah, circa 260 a nord di Baghdad. L'incidente avviene mentre le vittime stanno
cercando di saccheggiare il magazzino per impadronirsi degli involucri metallici di grossi proiettili
d'artiglieria per rivenderli.
Centottanta persone presumibilmente irriducibili dell'ex regime di Saddam Hussein
- vengono arrestate in un massiccio rastrellamento avviato dalle forze d'occupazione USA,
denominato Operazione Sidewinder (crotalo).
Una pattuglia del primo battaglione del nono corpo di artiglieria da campo americano
viene attaccata a Fallujah nel corso del quarto attacco di questo genere nella zona in appena quattro
giorni. Un giornalista al seguito dell'unità rimane ferito.
--------------------------------
2003-07-01
Una pattuglia americana a bordo di un blindato leggero viene investita nel pieno centro di
Baghdad da una violenta esplosione, forse provocata da un'autobomba: quattro soldati rimangono
gravemente feriti.
Una forte esplosione uccide sei iracheni e danneggia una moschea a Falluja. Quattro
soldati americani rimangono gravemente feriti.
In un altro attacco un soldato americano rimane ucciso mentre viaggia a bordo di un
veicolo colpito da una granata. L’attacco avviene su un’autostrada nei pressi dell'aeroporto
internazionale a Sud di Baghdad.
--------------------------------
2003-07-02
Il generale americano Barry McCaffrey veterano della Guerra del Golfo del 1991 -
afferma che le truppe USA potrebbero essere costrette a rimanere in Iraq per il prossimo decennio.
“Penso che resteremo laggiù per dieci anni”, ha detto McCaffrey in un'intervista trasmessa dalla
BBC, sottolineando inoltre che i prossimi 12 mesi saranno molto duri.
Un marine del Primo Corpo di Spedizione muore e tre suoi compagni sono feriti in
operazioni di sminamento. Una mina esplode a Garbala e nell'incidente perde la vita anche un
tecnico iracheno.
--------------------------------
2003-07-03
Due soldati americani restano feriti da una granata nel centro di Baghdad. Feriti
nell’esplosione anche diversi passanti iracheni.
Sette militari USA feriti in attacchi sferrati dalla guerriglia nei quali restano uccisi due
civili iracheni.
Il primo attacco della giornata avviene a Ramadi, sulle sponde del fiume Eufrate, 100 km ad ovest
della capitale, dove sei soldati americani rimangono feriti da un ordigno esplosivo lanciato contro il
loro convoglio.
Un altro soldato americano viene ferito nel centro di Baghdad, quando una granata colpisce il suo
blindato leggero. Feriti anche quattro passanti iracheni. I militari americani rispondono al fuoco,
sparando in tutte le direzioni e colpendo anche un'automobile di passaggio, il cui autista, colpito alla
testa, muore sul colpo.
Il capo dell'amministrazione civile americana in Iraq, Paul Bremer, annuncia che gli
Stati Uniti hanno posto una taglia da 25 milioni di dollari su Saddam Hussein e da 15 milioni di
dollari sui suoi figli, Uday e Qusay.
Un soldato americano muore in un incidente “non provocato da un attacco armato”.
Questa la sintetica informazione fornita da Centcom, il Comando centrale americano.
--------------------------------
2003-07-04
In quella che appare tutto meno che una coincidenza (il 4 luglio negli USA è la festa
nazionale dell'indipendenza), Saddam Hussein ricompare - anche se solo in voce - dagli schermi di
una Tv araba - per dire al mondo di essere vivo, di trovarsi ancora nel suo paese ed esortare i suoi
connazionali ad aiutare la resistenza “contro gli occupanti infedeli”.
Un militare americano ucciso e 19 suoi commilitoni feriti in tre diversi attacchi della
resistenza irachena, mentre un gruppo di soldati USA, preso di mira da una banda di iracheni armati
a Nord di Baghdad, ha reagito al fuoco, uccidendo 11 assalitori. In quest’ultimo scontro nessun
soldato USA rimane ferito.
Il primo attacco si verifica a Baghdad, dove un soldato della Prima Divisione corazzata viene
colpito a morte da un cecchino mentre è a bordo di un veicolo corazzato Bradley.
L'aggressione al militare americano avviene poche ore prima che gruppi di iracheni armati
attacchino a colpi di mortaio una base militare USA nei pressi di Balad, 60 km a Nord-Ovest di
Baghdad, ferendo 16 soldati. Successivamente, nella stessa zona, una pattuglia USA sventa un
agguato di una banda armata, uccidendo 11 degli aggressori.
Sempre in giornata, a Baghdad, un altro militare USA rimane ferito in seguito ad un'esplosione.
--------------------------------
2003-07-05
Sette poliziotti iracheni morti e 54 feriti, anch'essi iracheni, sono il bilancio del più
pesante attacco condotto da elementi della guerriglia antiamericana in Iraq dalla fine del conflitto.
L'attacco - compiuto con un ordigno deposto sul ciglio della strada e fatto brillare con un
telecomando - avviene a Ramadi all'esterno di una scuola di polizia durante una cerimonia di
consegna dei diplomi alle nuove reclute addestrate dall'esercito americano.
Le Forze d'occupazione USA arrestano 11 militari turchi sospettati di fomentare un
attentato contro un governatore curdo. Gli arresti suscitano il risentimento del governo di Ankara.
Un giornalista britannico viene ucciso a Baghdad. Uno sconosciuto gli spara mentre il
giornalista si trova all'esterno del Museo Nazionale Iracheno.
Sei iracheni perdono la vita ed altri 16 rimangono feriti nell'incendio scoppiato a bordo di
un autobus sulla strada che porta a Hawiga, una cinquantina di chilometri a ovest di Kirkuk.
L’ipotesi è che all'origine dell'incendio ci sia il trasporto di sostanze infiammabili da parte di uno
dei passeggeri.
--------------------------------
2003-07-06
Muore un soldato americano raggiunto da un colpo di arma da fuoco nei pressi
dell’università di Baghdad.
Quattro forti esplosioni investono postazioni delle forze armate americane all'ingresso
di Ramadi. Dopo le esplosioni avviene uno scontro a fuoco violento tra i soldati e uomini armati.
Gli assalitori avrebbero usato dei lanciarazzi.
Nuove accuse all'Amministrazione Bush per la manipolazione da parte dell'intelligence
sulla produzione irachena di armi di distruzione di massa: a denunciare questa volta “le
esagerazioni” sul programma nucleare di Saddam Hussein è un ex ambasciatore americano in
Africa incaricato di indagare su un presunto accordo per l'acquisto di uranio dal Niger da parte del
rais di Baghdad. Joseph Wilson, ambasciatore nel Gabon dal 1992 al 1995, fu inviato dalla CIA
nel Niger nel febbraio 2002 per controllare la notizia della vendita di uranio. “Non ci volle molto
tempo per capire che una transazione del genere fosse molto improbabile”, racconta Wilson in
una lunga intervista al Washington Post. Il diplomatico afferma di avere riferito con meticolosità i
risultati negativi della sua missione alla CIA e al Dipartimento di Stato americano. Nonostante
ciò, nel gennaio 2003, Bush, dice ancora Wilson, “ripetè l'accusa sugli sforzi iracheni per
acquistare uranio in Africa”.
Nel settembre 2003, Wilson subirà una vendetta trasversale della CIA per queste rivelazioni:
l’identità di sua moglie, un importante agente coperto della stessa CIA, verrà rilevata alla stampa da
persone legate all’intelligence americana che saranno accusate di aver fatto la loro vendetta,
telefonando ai giornali dalle stanze della casa Bianca.
--------------------------------
2003-07-07
Due soldati americani uccisi in due attacchi separati a Baghdad. Uno dei due soldati
perde la vita mentre con la sua pattuglia sta inseguendo uomini armati iracheni nel quartiere di
Azamiyah. Il secondo viene ucciso da una granata che colpisce il veicolo su cui si trova, nel
distretto di Kadhimiya, sempre a Baghdad.
Un tecnico del suono australiano, Jeremy Little, 27 anni, che lavorava come giornalista
in Iraq per la rete televisiva americana NBC, muore in un ospedale tedesco in seguito alle ferite
riportate quando, il 29 giugno, l'automezzo militare statunitense sul quale viaggiava venne colpito
da un missile a Falluja.
Little è il 17/o giornalista morto in Iraq dall'invasione americana del 20 marzo.
Era tornato da eroe perché aveva partecipato alla liberazione del soldato Jessica. Josh
Speer, 21 anni, marine, muore in un incidente stradale nel primo giorno di libertà dopo la fine della
missione. La tragedia avviene nei pressi di Greenville, nella Sud Carolina: l'auto del marine esce di
strada e si schianta contro un albero.
In Iraq aveva fatto parte della Task Force 20, quella che, con un falso blitz all'ospedale di
Nassiriya, nella notte tra il primo e il 2 aprile, aveva “liberato” la Lynch.
Quell'azione - assolutamente costruita e dalle finalità prettamente propagandistiche - era servita a
rinvigorire l’opinione pubblica americana, depressa dopo una settimana di conflitto molto difficile.
Due civili iracheni uccisi da soldati americani a Ramadi durante scontri fra
l'esercito Usa e guerriglieri iracheni. I soldati americani aprono il fuoco contro un'auto con i due
iracheni a bordo dopo che una colonna motorizzata statunitense è caduta in una imboscata nel corso
della quale quattro soldati statunitensi sono rimasti feriti.
Il governatore della banca centrale irachena, Faleh Daud Salman, sfugge ad un
attentato. L'automobile sulla quale viaggia viene fatta segno da numerosi colpi d'arma da fuoco. Il
governatore ne esce illeso, ma altre due persone che si trovavano a bordo sono ferite.
Rese note le cifre delle operazioni dell'aeronautica statunitense nell’attacco all’Iraq. Il
documento - pubblicato dal Washington Post - fornisce una serie di statistiche che appaiono
discordanti dalle informazioni fornite durante il conflitto.
Ecco alcuni dati del compendio pubblicato dalla U.S. Air Force:
- 22: i tipi di “bombe intelligenti” impiegati.
- 29.199: le bombe sganciate dall'inizio della guerra fino alla metà di aprile.
- 31,8 milioni: i volantini lanciati dagli aerei.
- 917.744.361,55: i dollari spesi dalla U.S. Air Force per la campagna.
- 189.213.440: i litri di carburante consumato.
- 11,9: gli anni che un Boeing 737 potrebbe restare in volo con tale quantità di carburante.
--------------------------------
2003-07-08
Il quartier generale delle Forze armate americane a Falluja viene colpito da due razzi
sparati dalla guerriglia irachena.
Due agenti di polizia iracheni rimangono feriti in un attacco con bombe a
mano e armi da fuoco contro un commissariato di polizia a Baghdad.
Due soldati americani feriti da una esplosione che danneggia il veicolo su cui si trovano,
alla periferia di Baghdad.
Scende in Gran Bretagna il consenso alla guerra contro l’Iraq: secondo un
sondaggio pubblicato dal quotidiano The Times, il 45 per cento degli inglesi ritiene che l'azione
militare non era fondata. Mentre il 64 per cento in aprile e il 58 per cento in maggio sosteneva che
la guerra “era la cosa migliore da fare”, la percentuale è ora scesa al 47 per cento.
Un soldato britannico è ferito ad una gamba da un cecchino mentre è di pattuglia alla
periferia settentrionale di Bassora.
In varie zone dell'Iraq sette soldati americani vengono feriti dai colpi della guerriglia.
A Kirkuk (nel Nord), in un attacco con lanciarazzi, sono tre soldati della 173/a brigata
aviotrasportata ad essere colpiti.
In un altro agguato, sulla strada che collega Baghdad all'aeroporto, a sud della capitale, un ordigno
lanciato da un ponte contro un convoglio coinvolge altri due militari.
In un terzo attacco un veicolo militare salta in aria su una mina alla periferia della capitale.
La Casa Bianca lo ammette: nel discorso sullo Stato dell'Unione, il presidente George
W. Bush usò dati poi rivelatisi falsi per dimostrare che l'Iraq aveva programmi nucleari militari.
E' questa la prima ammissione che le informazioni d'intelligence utilizzate per convincere il mondo
che il regime di Baghdad aveva armi di distruzione di massa erano non veritiere.
--------------------------------
2003-07-09
Soldati americani sequestrano 400 lanciarazzi anticarro in un veicolo a circa 100 km a
ovest di Baghdad e arrestano le quattro persone che erano a bordo.
Stavano per catturare uno dei più ricercati esponenti del PKK, il Partito Comunista
Curdo, gli 11 007 turchi arrestati il 5 luglio nel nord dell’Iraq da marines americani, prima di
essere poi rilasciati su intervento personale del vicepresidente USA Dick Cheney.
Gli uomini delle forze speciali turche (TIM) avevano già stanato e ucciso le guardie del corpo del
leader dell'ala dura del PKK in Iraq, Cemil Bayik, ritenuto una vera “primula rossa”. Gli agenti
segreti turchi intendevano catturare vivo Bayik e portarlo ad Ankara, realizzando un colpo
clamoroso quasi quanto quello ottenuto nel febbraio del 1999 con la rocambolesca cattura, in
Kenya, di Abdullah Ocalan, da poco espulso dall’Italia.
--------------------------------
2003-07-10
La sergente Melissa Valles è la seconda donna soldato a perdere la vita nella guerra in
Iraq. Melissa - caduta a Balad - faceva parte del 64.o battaglione di appoggio della Terza brigata di
combattimento dell'Esercito. La prima donna a morire in Iraq era stata Lori Piestewa, uccisa il 23
marzo in un incidente in cui era rimasta ferita la soldatessa semplice Jessica Lynch.
La guerriglia irachena continua a colpire: altri due soldati USA sono uccisi ed uno ferito.
Uno dei militari viene ucciso a Tikrit in un attacco con razzi anticarro esplosi contro il convoglio
sul quale viaggiava. Nello stesso attacco un soldato rimane ferito.
In un secondo agguato, a Mahmoudiyah, un altro militare USA muore colpito da tiri di arma
leggera.
Secondo fonti militari USA, tre attacchi con mortai vengono compiuti a Ramadi, mentre granate
Rpg sono lanciate contro la Quarta divisione di fanteria a Tikrit e un colpo di mortaio cade su una
base logistica ancora vicino a Balad.
Testimoni iracheni riferiscono che granate Rpg sono state lanciate contro una stazione della polizia
irachena appoggiata dagli americani a Falluija.
Le città di Falluja, Ramadi e Balad - tutte nella regioni a Nord e Ovest di Baghdad, nel centro del
Paese - rappresentano un bastione sannita rimasto fedele a Saddam Hussein. Queste zone sono
state oggetto nelle ultime settimane di pesanti rastrellamenti da parte dei soldati USA nell'ambito
delle operazioni Peninsula strike e Scorpione, con scontri che hanno causato oltre cento morti.
Volantini con un appello alla guerra santa contro le truppe anglo-americane in Iraq
vengono distribuiti in una moschea di Baghdad. Nel testo gli imam delle moschee vengono invitati
a proclamare la jihad e a minacciare di morte i collaborazionisti.
Un gruppo iracheno sconosciuto rivendica attacchi contro le truppe americane. Le
Squadre irachene nazionali per la resistenza islamica nel loro primo comunicato diffuso nella
capitale irachena negano “davanti al Signore, Dio onnipotente, di avere alcun collegamento con
l'ex presidente iracheno” Saddam Hussein e giurano che continueranno “a colpire le truppe
dovunque esse si trovino per vendicare i crimini da esse perpetrati a Faluja, Diyala ed in altre
città irachene”.
Un rapporto ufficiale dell'Us Army sull'agguato di Nassiriya che ricostruisce la
vicenda della morte di 11 soldati e della cattura di altri sei, tra cui Jessica Lynch, protagonista poi
di un'operazione di salvataggio da parte delle forze speciali - ridimensiona l'immagine da eroina
della stessa Jessica, uscita dai primi racconti come la soldatessa che sognava di fare la maestrina,
ma che era anche capace di tirare fuori le unghie e di scaricare sui nemici le sue armi. Jessica non
imbracciò il fucile, né fece fuoco prima di essere catturata.
Un soldato americano muore in seguito a ferite riportate in un “incidente” a Balad.
Un centinaio di poliziotti iracheni di Falluja minacciano di dimettersi entro 48 ore se i
militari statunitensi non lasceranno la città, sostenendo che la presenza delle forze USA mette in
pericolo la loro vita.
La guerriglia irachena attacca a colpi di mortaio e di lanciagranate le forze di
occupazione americane in quattro diverse città senza provocare vittime.
Un portavoce militare americano riferisce che tre attacchi con mortai sono stati compiuti a Ramadi.
Granate rpg sono state lanciate contro la Quarta divisione di fanteria a Tikrit. Un colpo di mortaio
è caduto su una base logistica vicino Balad. Testimoni iracheni affermano inoltre che granate rpg
sono state lanciate contro una stazione della polizia irachena appoggiata dagli americani a Falluija.
--------------------------------
2003-07-11
Una pattuglia americana viene attaccata con razzi alle porte di Fallujah.
Nuovi attacchi della resistenza irachena contro le truppe USA che per la prima volta
dalla fine della guerra - hanno risposto a colpi di cannone con un carro armato.
Tre soldati e un iracheno rimangono feriti da colpi di mortaio sparati contro la base della Quarta
divisione di fanteria a Samarra, 100 km a Nord di Baghdad.
Una pattuglia americana viene attaccata con razzi anti-carro in un quartiere a Sud della capitale e
due civili iracheni sono feriti nella sparatoria che ne è seguita, mentre i militari americani sono
rimasti illesi.
A Ramadi battaglia tra le forze USA, attaccate con tre colpi di mortaio, e un manipolo di aggressori
iracheni.
Il PAM, il Programma Alimentare Mondiale, denuncia “almeno 12 attacchi, spari o
saccheggi dentro e nei pressi di sue installazioni dopo il 10 giugno”. Il PAM - che dispone di 320
dipendenti non iracheni e 800 locali - partecipa alla distribuzione di 27 milioni di razioni alimentari
al mese.
La CIA approvò il discorso di Bush sull'uranio all'Iraq dal Niger. Lo afferma
Condoleezza Rice, consigliere per la sicurezza nazionale. Le dichiarazioni della Rice tendono ad
allontanare dal presidente George W. Bush il sospetto di avere utilizzato, nel discorso sullo Stato
dell'Unione, affermazioni che già sapeva false per accrescere la sensazione di minaccia dei
programmi di armi di distruzione di massa dell'Iraq.
--------------------------------
2003-07-12
Un congegno esplosivo viene lanciato sulla prigione di Abou Gharib, la più grande in
Iraq, ferendo un soldato americano. Il penitenziario si trova 25 chilometri ad ovest della capitale
Baghdad.
Il presidente degli Stati Uniti considera chiuso il caso sul presunto tentativo dell'Iraq
di acquistare uranio dal Niger e riafferma la sua fiducia nella CIA e nel suo direttore, George
Tenet.
Un sondaggio condotto per conto della ABC e del Washington Post indica che, per la
prima volta dall'inizio del conflitto, una maggioranza di americani (il 52%) considera il numero
delle perdite “inaccettabile”. Il numero di coloro che ritiene che la guerra valesse la pena di essere
combattuta scende dal 70% di aprile al 57%.
La metà degli intervistati si dimostrano convinti che l'Amministrazione repubblicana del
presidente George W. Bush abbia volontariamente gonfiato le prove d'intelligence che l'Iraq
disponeva di armi di distruzione di massa, che non sono poi state trovate, e otto su dieci sono
preoccupati che le truppe d'occupazione restino “impantanate” in una lunga missione.
Il tasso d'approvazione della gestione della crisi con l'Iraq di Bush scende dal 75% di aprile al 58%
e il tasso d'approvazione globale è al 59%, il più basso dall'11 Settembre.
--------------------------------
2003-07-13
Si aprono a Baghdad i lavori del consiglio del Governo di transizione, di cui fanno
parte 25 personalità irachene, tra cui tre donne. 13 sono i musulmani sciiti, 5 i sanniti, 5 i curdi con
in più un cristiano e un turcomanno.
Nella sua prima riunione il Consiglio del governo di transizione iracheno abolisce tutte le
ricorrenze di Saddam Hussein e proclama il 9 aprile festa nazionale per ricordare il giorno della
caduta delle dittatura.
In una registrazione audio trasmessa dalla tv satellitare araba Al Arabiya, un gruppo che
sostiene di essere vicino ad Al Qaida rivendica una serie di attacchi contro le forze americane in
Iraq. Nella registrazione il gruppo - che afferma di chiamarsi Movimento islamico armato per Al
Qaida, Sezione di Falluja - sostiene di non avere alcun rapporto con i seguaci del presidente
deposto Saddam Hussein.
--------------------------------
2003-07-14
Un convoglio formato da numerosi veicoli militari finisce sotto attacco nell'area di alMansur (periferia occidentale della capitale). Un soldato americano muore, sei rimangono feriti.
Esplosione, senza conseguenze, a poca distanza dalla sede del nuovo Consiglio di
governo transitorio.
Sono 147 i soldati americani uccisi dal fuoco nemico nella Guerra del Golfo 2,
esattamente come nella Guerra del Golfo del 1991. Lo indica un bilancio delle vittime non
ufficiale.
I due terzi dei britannici ritengono di essere stati ingannati deliberatamente o meno -
dal premier Tony Blair sulla questione dell'entrata in guerra contro il regime del presidente
iracheno Saddam Hussein. E' quanto emerge da un sondaggio dell'istituto ICM pubblicato dal
quotidiano Daily Mirror.
Un gruppo finora sconosciuto, il Movimento della jihad irachena, afferma che
raddoppierà gli attacchi alle truppe americane in Iraq. Il messaggio è contenuto in una lettera
manoscritta fatta scivolare dentro l'automobile di un corrispondente di un'agenzia di stampa
internazionale a Fallujah.
Un soldato americano muore e sei suoi commilitoni rimangono feriti in un attacco
sferrato da guerriglieri iracheni con lanciarazzi e armi automatiche in un quartiere periferico di
Baghdad.
--------------------------------
2003-07-15
Comincia la missione italiana in Iraq. La missione, denominata “Antica Babilonia”, è
composta da circa 3.000 uomini di tutte le forze armate. Hanno stanza a Nassirya nel sud del Paese
e sono sotto il controllo operativo del comando britannico.
Attacco contro i soldati americani di guardia all'ex palazzo presidenziale della città di
Ramadi, a ovest di Baghdad.
--------------------------------
2003-07-16
Un aereo militare americano viene preso di mira con un missile terra-aria durante
l'atterraggio all'aeroporto di Baghdad. Il missile contro un Hercules C-130 fallisce il bersaglio.
Un gruppo di cinque assalitori iracheni attacca con lanciarazzi truppe americane a
Falluja. Nello scontro a fuoco che ne segue, i soldati USA uccidono i cinque iracheni.
Sempre nella stessa zona, lungo l'autostrada che da Baghdad conduce a Falluja, un veicolo blindato
leggero americano viene attaccato con lanciarazzi, che non fanno alcuna vittima.
Agguato su un'arteria principale a Ovest di Baghdad: un ordigno esplode vicino al
convoglio su cui si trovano militari statunitensi. Due i feriti.
La guerra all'Iraq è finora costata agli Stati Uniti 48 miliardi di dollari, comprese la fase
di spiegamento delle forze e l'attuale fase d'occupazione del territorio iracheno. Le cifre vengono 
rese note dal Pentagono, che prevede per i mesi a venire una spesa di 3,9 miliardi di dollari al
mese.
--------------------------------
2003-07-17
A 100 giorni dalla caduta di Baghdad, il 9 aprile, ma soprattutto a 35 anni dalla presa del
potere in Iraq da parte del partito socialista Baath, Saddam Hussein ricompare esortando il suo
popolo a scatenare la Jihad contro le truppe d'occupazione anglo-americane. Le Tv arabe Al
Jazira e Al-Arabiya mandano in onda una cassetta preregistrata in cui si sente la voce dell’ex rais.
Gli alleati della guerra all'Iraq, il presidente americano George W. Bush e il premier
britannico Tony Blair, tornano a incontrarsi a Washington con l'intento di sostenersi l'un l'altro.
Accusati in patria di avere manipolato l'intelligence, per amplificare la minaccia e ingigantire il
consenso all'attacco preventivo, Bush e Blair sono in calo nei sondaggi.
--------------------------------
2003-07-18
Altri due militari americani muoiono nelle ultime 24 ore in Iraq, il primo in un incidente
e il secondo nell'esplosione di una mina urtata dal veicolo a bordo del quale viaggiava, mentre non
vi sono state vittime in un attacco con granate rpg sferrato contro due carri armati USA.
La guerra fra Tony Blair e la BBC sulle armi dell'Iraq fa una vittima collaterale. Lo
scienziato David Kelly, messo alla gogna come la talpa che aveva spifferato al giornalista Andrew
Gilligan sospetti infamanti, viene trovato morto in un boschetto ad otto chilometri da casa sua, su
una collina vicino ad Oxford.
Il linciaggio pubblico del professor Kelly era cominciato il 9 luglio quando il ministro della
Difesa Geoff Hoon lo aveva indicato senza mezzi termini come la possibile e probabile fonte di
Gilligan, esperto di difesa della BBC che in un servizio radiofonico del 29 maggio, citando un
anonimo alto funzionario governativo, aveva sostenuto che il dossier dei servizi segreti britannici
di settembre 2002 sull'Iraq era stato “pepato” dal governo per rendere più convincenti le ragioni
della guerra.
La tradizionale predica del venerdì diventa l'occasione per due imam iracheni, uno
sunnita l'altro sciita, di condannare come illegittimo il Consiglio del governo di transizione
appena nominato dall'Amministrazione provvisoria americana, solleticando l'orgoglio nazionale
delle migliaia di fedeli accorsi per la preghiera.
Un soldato americano è ucciso da un'esplosione a Falluja. Il veicolo su cui il soldato
viaggiava salta in aria passando su un ordigno esplosivo.
Gli Stati Uniti hanno davanti a loro “una finestra d'opportunità” di appena tre mesi per
stabilizzare la situazione in Iraq e crearvi condizioni di sicurezza. Altrimenti, c'é il rischio che il
Paese precipiti nel caos.
E' questa l'analisi d'un gruppo di esperti, resa nota dal CSIS di Washington, il Centro per gli studi
strategici e internazionali.
--------------------------------
2003-07-19
Un altro soldato USA rimane ucciso a Baghdad colpito da fuoco ostile proprio mentre
uno dei maggiori artefici della guerra contro l'Iraq, il vice segretario alla difesa americano Paul
Wolfowitz, si trova in missione in Iraq per constatare di persona l'ancora caotica ed insicura
situazione nel Paese.
Il Pentagono progetta di punire i soldati di stanza in Iraq che si sono lamentati in tv per
le condizioni di vita e di sicurezza e per la proroga della loro missione. Uno dei due aveva chiesto le
dimissioni del segretario alla difesa Donald Rumsfeld, un altro aveva chiamato in causa il
presidente George W.Bush e tutti i vertici dell'Amministrazione americana.
Le interviste all'esame del Pntagono sono quelle fatte dalla ABC a uomini e donne della 3.a
Divisione di fanteria che avevano appena saputo che non sarebbero tornati a casa presto, come era
stato loro detto.
--------------------------------
2003-07-20
Amnesty International accusa le truppe americane di violazioni “molto gravi” dei
diritti umani in Iraq e denuncia che non è stato consentito a membri dell'organizzazione l'accesso a
migliaia di prigionieri detenuti senza alcuna imputazione in condizioni “spaventose”.
Judit Arenas Licea, una portavoce di Amnesty, afferma che alcuni iracheni sono stati costretti a
stare in piedi sotto il sole cocente anche per 48 ore nei centri di prigionia gestiti dagli americani,
dove mancano adeguate condizioni sanitarie. Un prigioniero - ha detto la portavoce alla Reuters in
un'intervista a Baghdad - è stato ucciso a colpi d'arma da fuoco, il mese scorso, durante una
sommossa in carcere per protestare contro le condizioni di prigionia.
Più di diecimila persone danno vita a Najaf, la città santa sciita a 130 chilometri a sud di
Baghdad, ad una manifestazione antiamericana, scandendo slogan contro l'occupazione militare del
paese, lanciando pietre contro il comando USA locale ed inneggiando a Seyyed Moktada al Sadr,
un giovane religioso sciita intransigente e molto popolare.
Due soldati USA vengono uccisi e un terzo ferito in un'imboscata presso Tall Afar, a
ovest di Mossul, nel nord dell'Iraq.
--------------------------------
2003-07-21
In un attacco a Baghdad muoiono un soldato americano ed un interprete iracheno.
L'agguato avviene nel quartiere di al Soulaikh, nella parte settentrionale della capitale.
L'attacco americano del 20 giugno scorso contro un convoglio in movimento al confine
tra Iraq e Siria provocò almeno 80 vittime e fu un completo fallimento di intelligence: gli USA
pensavano che si trattasse di una spedizione per portare in salvo Saddam Hussein, ma in realtà era
una carovana di trafficanti di benzina.
A rivelarlo è il settimanale New Yorker in un'inchiesta che svela anche come l'episodio abbia
contribuito ad aggravare le tensioni tra Pentagono e CIA.
Prima un razzo, poi spari: un convoglio militare americano viene attaccato nel centro di
Fallujah. Nessuna vittima.
--------------------------------
2003-07-22
Un soldato americano muore e un altro rimane ferito in un attacco con granate a nord
ovest di Baghdad.
I due figli di Saddam Hussein, Uday e Qusay, vengono uccisi da soldati americani nel
raid contro una villa nei pressi di Mossul, nel Nord dell'Iraq.
Per eliminare Uday e Qusay, due assi del mazzo di carte degli iracheni più ricercati, si svolge
un’aspra battaglia che dura sei ore. Condotti sull'obiettivo da una soffiata, duecento uomini della
Uno o più informatori che hanno permesso l’operazione riscuoteranno la taglia di 15 milioni di
dollari.
Dopo lo scontro, durante il quale resta ucciso anche un ragazzo di passaggio e rimangono feriti
quattro civili e un militare americano, la villa è andata a fuoco. Dentro, i soldati americani hanno
trovato quattro cadaveri: i corpi senza vita di Usay e Qusay e quelli di un adolescente, forse il figlio
quattordicenne di Qusay e di una guardia del corpo.
--------------------------------
2003-07-23
In un messaggio audio trasmesso dalla tv araba Al Arabiya, Saddam Hussein parla delle
sofferenze del popolo iracheno e inneggia alla resistenza contro le forze d'occupazione.
A Mossul, nel nord del Paese, un militare americano muore per l'esplosione di una
mina, che coinvolge, ferendoli, altri sei soldati. Un altro militare USA viene ucciso e due feriti a
Ramadi, nell'attacco ad un convoglio americano.
Sono finora 37 i dirigenti dell'ex regime iracheno che le forze americane hanno catturato
o ucciso e che figuravano nella lista dei 55 supericercati (52 di loro erano stati associati alle famose
carte di un mazzo da gioco).
Resta sempre imprendibile il numero 1 della lista: Saddam Hussein.
--------------------------------
2003-07-24
Volti gonfi e tumefatti, con lunghe e folte barbe nere: così si presentano i cadaveri dei
figli di Saddam Hussein, Uday e Qusay, nelle foto che il comando americano in Iraq distribuisce
ai media.
La decisione se pubblicare o meno le foto era stata lungamente discussa al Pentagono ed era stata
oggetto di dibattito sui media americani: da una parte, c'era il desiderio di convincere gli iracheni
che Uday e Qusay sono davvero morti; dall'altra, il timore di suscitare reazioni negative, per la
crudezza delle immagini.
--------------------------------
2003-07-26
La resistenza irachena all'occupazione torna a colpire: tre soldati americani vengono
uccisi a Ba'qubah, una cinquantina di chilometri a nord di Baghdad, nel triangolo sunnita. L'attacco
viene condotto con granate e provoca anche quattro feriti: tutti uomini della 4/a Divisione di
fanteria che stavano montando la guardia a un ospedale per bambini.
Suscita scalpore l’iniziativa del miliardario americano George Soros che paga pagine
intere di alcuni dei maggiori quotidiani degli Stati Uniti per attaccare frontalmente
l'Amministrazione del presidente George W. Bush, accusato di disonestà nel presentare
all'opinione pubblica le ragioni della guerra all'Iraq.
Le pagine pubblicitarie sono intitolate: “Quando il Paese va in guerra, la gente ha diritto alla
verità”.
Un soldato americano muore e due rimangono feriti in un attacco sull'autostrada 10, nei
pressi di Abu Gharib: sono genieri della 3/a Divisione di fanteria che avrebbero dovuto essere a
casa, invece la loro missione era stata recentemente prorogata.
--------------------------------
2003-07-27
Alcuni sconosciuti attaccano una rivendita di alcolici a Bassora, nel sud dell'Iraq,
provocando il ferimento di cinque persone.
Truppe statunitensi danno l’assalto a un'abitazione in un quartiere di Baghdad a caccia
del presidente deposto Saddam Hussein. Il raid provoca cinque morti fra gli iracheni.
Un iracheno muore e altri sono feriti nella città santa sciita di Karbala, nell'Iraq
meridionale, nel corso di una sparatoria scoppiata durante una manifestazione anti-americana tra
dimostranti da una parte e marines Usa e polizia irachena dall'altra.
Un marine americano resta ucciso ed un altro ferito in un attacco con granate a AlHaswah, 30 chilometri a sud di Baghdad
Tre soldati americani della quarta divisione di fanteria vengono uccisi e quattro feriti
in un attacco con granate mentre facevano la guardia ad un ospedale infantile di Baaquba, 60
chilometri a nord-est di Baghdad.
--------------------------------
2003-07-28
L’Associazione degli avvocati di Atene deposita presso la Corte Penale
Internazionale dell'Aja (CPI) una denuncia sulla “partecipazione delle truppe britanniche nel
conflitto iracheno”.
L'accusa degli avvocati greci è centrata su “22 capi di accusa per incidenti specifici” e chiede
all'ufficio del procuratore della Corte, Luis Moreno Ocampo, di indagare su presunti delitti “per
crimini contro l'umanità, di guerra e genocidio”.
La denuncia fa riferimento a Blair e ad alcuni membri del suo governo per aver violato il diritto
internazionale, lo statuto dell'ONU e i diritti umani
Due soldati di una pattuglia americana sono uccisi durante un attacco con lancio di una
granata avvenuto in pieno giorno in una larga strada di Baghdad.
Un gruppo integralista islamico finora sconosciuto minaccia di scatenare la jihad (guerra
santa) contro il presidente americano George W.Bush e la sua amministrazione in un video
trasmesso dalla tv satellitare Al Arabiya. La firma è quella del del Gruppo salafista per la jihad.
Gli Stati Uniti forniscono l'elenco aggiornato dei 30 Paesi che partecipano o sono pronti
a partecipare alle operazioni militari e di mantenimento dell'ordine pubblico in Iraq.
Sono: Albania, Azerbaigian, Gran Bretagna, Bulgaria, Repubblica ceca, Corea del Sud, Danimarca,
Repubblica dominicana, Estonia, El Salvador, Filippine, Georgia, Honduras, Ungheria, Italia,
Giappone, Kazakistan, Lettonia, Lituania, Macedonia, Mongolia, Olanda, Nicaragua, Norvegia,
Polonia, Portogallo, Romania, Slovacchia, Spagna e Ucraina.
--------------------------------
2003-07-29
L'ex preside della facoltà di Medicina di Baghdad, Mohammad Al Raui, è assassinato
da due uomini armati che si erano presentati come pazienti al suo studio medico nella capitale. Al
Raui, membro del disciolto partito Baath, era stato destituito dal suo incarico dopo la caduta del
regime di Saddam Hussein.
A una settimana esatta dalla loro morte cruenta, Saddam Hussein piange i suoi figli
Uday e Qusay, elevandoli al rango di “martiri dell'Iraq e della Jihad”. Lo fa in una registrazione
audio mandata in onda dalla Tv satellitare Al Arabiya.
Nella zona di Baaquba, il capoluogo della provincia orientale di Diyala, al confine con
l'Iran, e sull'autostrada che porta all'aeroporto di Baghdad, gruppo di assalitori apre il fuoco con
armi leggere contro un gruppo di soldati americani della 4/a divisione di fanteria, uccidendone
uno e ferendone altri due. Tre attaccanti rimangono feriti.
--------------------------------
2003-07-30
Due soldati americani sono feriti nel corso di un attacco con razzi anticarro sferrato
presso Samarra, 100 km a nord della capitale irachena.
Nuovo attacco sull'autostrada nei pressi dell'aeroporto di Baghdad con lanci di granate
rpg: feriti quattro soldati americani , che sono stati evacuati con un elicottero.
Il Consiglio provvisorio firma i primi contratti petroliferi con dodici società straniere,
fra cui alcune fra le maggiori compagnie petrolifere. Il volume totale delle esportazioni di petrolio
sarà di 650.000 barili di greggio al giorno.
I contratti sono con le americane ExxonMobil, ChevronTexaco, ConocoPhilipps, Maraton e
Valero Energy e con le europee Shell, Bp, Total e Respsol Ypf.
--------------------------------
2003-07-31
A poco più di una settimana dalla morte dei fratelli Uday e Qusay, le due figlie
maggiori di Saddam Hussein, Raghad e Rana, arrivano in Giordania dove Re Abdallah ha loro
concesso asilo assieme ai nove figli “per ragioni umanitarie”.
Nuovo attacco all’ospedale pediatrico di Baaquba: muore un soldato americano. Due
suoi commilitoni restano feriti.
Un soldato americano viene ucciso e altri tre feriti quando il loro automezzo urta una
mina sulla strada per l'aeroporto internazionale di Baghdad.
--------------------------------
2003-08-01
Quattro iracheni vengono uccisi 7 km a ovest di Fallujah durante l’attacco a un
convoglio USA di ricognizione. Le forze americane di stanza a ovest della capitale sono oggetto di
otto attacchi in appena 24 ore.
Tre soldati USA restano feriti a ovest di Fallujah dall'esplosione di una mina.
Comincia a Londra l'inchiesta sulle circostanze che hanno portato alla morte di David
Kelly, uno tra i più quotati consulenti scientifici del governo britannico. Intanto il mistero su
questo apparente suicidio si infittisce. Sul petto di Kelly, rivela il giudice titolare dell'inchiesta -
Lord Hutton - c'erano quattro garze, come quelle usate per attaccare gli elettrodi di un
elettrocardiografo al corpo del paziente. Si tratta di un particolare inedito, incluso nella relazione del
dottor Nicholas Hunt, il patologo che ha eseguito l'esame post-mortem sul cadavere di Kelly.
Il giudice apre i lavori alle 11:00 in punto (le 12:00 in Italia) e dopo alcuni minuti pronuncia i nomi
dei testimoni principali che chiamerà in aula: Tony Blair, il ministro della Difesa Geoff Hoon, la
vedova di Kelly - Janice - il direttore della comunicazione di Downing Street Alistair
Campbell ed il giornalista della BBC Andrew Gilligan.
Hutton dovrà cercare di stabilire non solo cosa abbia detto Kelly esattamente alla stampa, ma come
il suo nome sia finito in pasto ai media.
Un incendio si sviluppa nella notte nel gasdotto di Baiji, in Iraq settentrionale. A
provocarlo un attentato. Il gasdotto di Baiji alimenta una delle principali centrali elettriche di
Baghdad.
La televisione satellitare Al-Jazira diffonde un nuovo messaggio audio attribuito all'ex
presidente iracheno Saddam Hussein.
Nel messaggio Saddam lancia un appello a proteggere i beni dello Stato e del partito Baath fino a
che “le cose non ritorneranno alla normalità”. La voce che lancia un appello a resistere contro
l'occupazione americana indica che il messaggio è stato inciso il 27 luglio.
Alcuni colpi di mortaio vengono sparati nella notte contro una base logistica delle truppe
polacche a Al-Hilla, senza fare vittime.
Gli Stati Uniti inviano in Iraq e in Germania squadre di esperti incaricati di scoprire le
cause e gli eventuali legami tra i casi della misteriosa malattia che ha già colpito 14 soldati
dell'esercito americano. Dai sintomi il morbo si presenta come una polmonite fulminante. Due
soldati sono morti, tre rimangono ricoverati e nove sono guariti.
--------------------------------
2003-08-02
Un soldato americano muore e altri tre sono feriti sotto l’attacco con razzi anticarro al
loro convoglio. L’attacco avviene a sud di Shumayat, tra Balad e Tikrit.
Le truppe americane catturano a Tikrit un capo dei Fedayin di Saddam, il corpo
paramilitare di fedelissimi del deposto dittatore iracheno Saddam Hussein.
In un attacco anti-americano nel quartiere residenziale Mansour di Baghdad muore una
donna irachena, uccisa dagli stessi soldati USA.
Un soldato americano della 1/a divisione corazzata muore in ospedale a causa delle
gravi ferite riportate il giorno prima a Baghdad.
“Il soldato - afferma un comunicato pubblicato sul sito internet del Centcom - era fuori quando un
proiettile, sparato da un iracheno che stava festeggiando, lo ha colpito”.
--------------------------------
2003-08-03
Un agricoltore iracheno di 75 anni viene ucciso e il figlio di 26 ferito a Falluja a un posto
di blocco dei militari americani. I due stavano recandosi al lavoro nei campi su un loro automezzo.
Giunti al posto di blocco sono stati invitati a prendere un'altra strada. Mentre stavano per invertire la
marcia i militari hanno inopinatamente aperto il fuoco.
Tre soldati americani rimangono feriti a Tikrit da un ordigno telecomandato esploso al
passaggio di un convoglio.
--------------------------------
2003-08-04
Un ordigno esplosivo viene lanciato contro un convoglio della Terza divisione blindata
americana sulla strada verso l'aeroporto di Baghdad. Due soldati rimangono feriti.
Tre soldati americani dello stesso reparto e un interprete iracheno vengono feriti
dall'esplosione di un razzo anti-carro e di un altro ordigno nei pressi del quartier generale della
polizia irachena nella zona est della capitale.
Gli elettori britannici hanno più fiducia nella BBC che nel premier Tony Blair: è quanto
emerge da un sondaggio realizzato dalla società inglese di ricerche Mori, pubblicato dal Financial
Times. Il sondaggio, eseguito tra il 25 e il 27 luglio su un campione di 982 adulti, indica che il 59%
degli interpellati è schierato a favore dell'emittente radiotelevisiva pubblica nella sua disputa con il
Governo di Londra sullo scandalo del dossier iracheno. Solo il 41% del campione crede invece al
premier.
--------------------------------
2003-08-05
Un civile americano impiegato nelle forze armate USA rimane ucciso a Tikrit
dall'esplosione di un ordigno collocato sotto la sua automobile.
Due soldati americani sono feriti in un attacco contro una stazione di polizia a Fallujah.
Una mina esplode al passaggio di un convoglio composto da quattro veicoli militari USA
sulla strada che collega Fallujah ad Habbaniya. Nessuna vittima.
Il Consiglio di governo provvisorio destina 200 milioni di dollari alla riorganizzazione
della polizia irachena, mentre circa 400 soldati cominciano un ciclo di addestramento militare.
Si conclude nello stadio di Nassirya, la città irachena affidata al controllo dei militari
italiani, l'operazione Sesterzi: quasi 20.000 militari dell'esercito di Saddam, rimasti da tempo senza
stipendio, sono stati retribuiti con fondi messi a disposizione dal Consiglio provvisorio.
--------------------------------
2003-08-06
Un camion parcheggiato all'esterno di un negozio di prodotti chimici, nel pieno centro di
Baghdad, esplode, uccidendo un iracheno.
Quattro iracheni restano feriti in un attacco lanciato contro le forze britanniche che
controllano il Sud dell'Iraq. Responsabili dell'attacco due donne vestite con il velo islamico nero.
Due soldati americani vengono uccisi in un agguato in cui nel quartiere di Al Rashid, nel
centro di Baghdad.
--------------------------------
2003-08-07
Attentato contro l'ambasciata a Baghdad di un paese alleato degli USA come la
Giordania: 17 i morti, una sessantina i feriti. Un furgoncino imbottito di esplosivo salta in aria,
innescando il crollo di un alla della sede diplomatica.
Tre militari americani feriti in un agguato lungo la Karada Street, una affollata strada del
centro di Baghdad. Uno degli aggressori, un iracheno, viene ucciso dalla reazione americana.
Rappresentanti dell'esercito americano e del Pentagono hanno ammesso l'impiego di
bombe al napalm durante la guerra in Iraq. Lo riferisce il primo canale televisivo pubblico tedesco
ARD. Il napalm è un'arma bellica vietata dalle convenzioni internazionali.
Joseph Boehm, colonnello del corpo dei Marines a San Diego (California), nella trasmissione
afferma: “Abbiamo fatto uso di 30 bidoni di napalm nel corso della guerra durata 30 giorni. E'
stato fatto varie volte uso di napalm quando i Marines stavano avanzando verso Baghdad”.
Il Pentagono aveva sempre negato l'uso di bombe al napalm nella guerra in Iraq.
--------------------------------
2003-08-08
Militari americani di pattuglia nelle strade di Tikrit aprono il fuoco in un mercato contro
alcuni iracheni che stavano vendendo armi, uccidendo sei persone, tra cui un bambino, colpito
accidentalmente.
Sei soldati americani rimangono feriti quando il loro veicolo blindato viene attaccato
con lanciarazzi nella città di Mossul.
Un soldato USA muore dopo essere stato raggiunto da vari colpi di arma da fuoco mentre
era di pattuglia a Baghdad.
Due militari feriti a Tikrit dall'esplosione di un ordigno di fabbricazione artigianale al
passaggio del veicolo su cui si trovavano. Un terzo soldato viene raggiunto da frammenti di un
proiettile di mortaio. I tre soldati appartengono alla Task Force Ironhorse, un'unità che opera a
Nord di Baghdad, nella regione vicina alla frontiera con l'Iran.
Tre soldati americani rimangono feriti oggi dall'esplosione di un ordigno al passaggio
dei veicoli su cui viaggiavano nella cittadina di Al Amariya, circa 60 km da Baghdad, presso
Falluja, al centro dell'area dove si registra la maggior parte degli attacchi contro i soldati americani.
--------------------------------
2003-08-09
La rabbia degli abitanti di Bassora per la mancanza di benzina in uno dei paesi più ricchi
di petrolio del mondo sfocia in gravi incidenti in cui rimangono coinvolti anche soldati britannici
che controllano l'area.
I soldati delle forze di occupazione sparano colpi in aria per bloccare tafferugli che si erano tradotti
in sassaiole contro di loro da parte di persone in attesa (vana) di ottenere benzina a un distributore.
Tre i feriti tra i soldati.
Un gruppo integralista iracheno finora sconosciuto incita ad attacchi di guerriglia
contro le forze di occupazione in Iraq, affermando in una videocassetta trasmessa dalla tv Al
Arabiya, che è l'unico modo per liberare il paese.
Nella cassetta cinque uomini dal volto coperto affermano di militare in un gruppo chiamato
Bandiere bianche, Gioventù musulmana ed esercito di Maometto.
Due misteriosi laboratori mobili scoperti in Iraq nei giorni scorsi e sospettati d'essere
stati usati per la produzione di armi batteriologiche si rivelano essere destinati alla produzione di
idrogeno per i palloni aerostatici ad uso meteorologico. Giungono a questa conclusione alcuni
esperti tecnici dell'Agenzia dell'Intelligence del Pentagono. E’ l’ennesima brutta figura americana
nella vana ricerca di una giustificazione per aver aggredito l’Iraq.
Una base militare americana presso Falluja viene attaccata da guerriglieri iracheni.
Non si registrano vittime.
--------------------------------
2003-08-10
Tre iracheni armati vengono uccisi e sei altri feriti in due diversi attacchi contro le
forze britanniche nella provincia di Missan, nel Sud-Est dell'Iraq.
Due soldati americani e dieci iracheni, tra cui un bambino di 11 anni, restano feriti dal
lancio di una bomba a mano davanti alla facoltà di Scienze islamiche nel quartiere di Bab al
Muazam, nel centro di Baghdad.
Nel Nord, a Tikrit, le truppe americane finiscono ancora una volta sotto attacco: due
soldati restano feriti quando il loro veicolo salta su un ordigno esplosivo artigianale lungo
un'autostrada.
Due iracheni uccisi e una decina d'altri feriti dalle truppe americane che rispondono ad
un attacco con bombe a mano a Hit, sull'Eufrate, 160 km circa a nord ovest di Baghdad.
Centodieci iraniani che cercavano di recarsi in pellegrinaggio ai luoghi santi sciiti in
Iraq, nonostante il divieto delle autorità iraniane, sono morti soltanto negli ultimi 40 giorni a
causa dell'esplosione di mine, di cadute sulle montagne o per il caldo. La notizia è della televisione
di Stato irachena.
Contrariamente a quanto ha sostenuto la Casa Bianca per giustificare la guerra in
Iraq, l'ex presidente Saddam Hussein non era sul punto di costruire una bomba atomica. Lo
sostiene il Washington Post, che pubblica un lunghissimo dossier sulla questione nucleare irachena.
Un altro militare Usa ucciso e un secondo ferito dallo scoppio di una bomba avvenuto
nella cittadina di Baaquba.
Due poliziotti iracheni che stavano inseguendo un’automobile sospetta vengono uccisi
per errore da soldati americani.
--------------------------------
2003-08-11
Due bombe a mano esplodono ad alcune decine di metri dalla ambasciata britannica a
Baghdad. Un iracheno rimane ferito.
La caccia al deposto dittatore iracheno Saddam Hussein e ai suoi fedelissimi prosegue
serrata. Le forze USA lanciano un'altra vasta operazione di rastrellamento nei villaggi più sperduti a
Nord di Baghdad. L'operazione di rastrellamento, denominata Ivy Lightning (edera lampeggiante,
edera è il nomignolo della Quarta divisione di fanteria americana) viene condotta nell'area di
Qara Tappa, 130 km a Nord della capitale, con il supporto di elicotteri Apache e carri armati
Abrams. Il risultato è nullo.
--------------------------------
2003-08-12
I soldati USA che lo scorso aprile fecero fuoco contro l'Hotel Palestine di Baghdad,
uccidendo due giornalisti - un cameraman spagnolo e un giornalista ucraino - avevano forti ragioni
di temere che forze nemiche stessero usando l'albergo per sparare contro di loro. E' questa la
conclusione di un'inchiesta militare americana i cui risultati vengono resi noti da fonti del
Pentagono. Secondo questa inchiesta che fa acqua da tutte le parti, soldati della Terza Divisione di
Fanteria avrebbero aperto il fuoco contro quello che ritenevano un cecchino posizionato su una
terrazza del Palestine, il principale albergo usato dai corrispondenti di guerra a Baghdad. Nel
rapporto si afferma che i militari non sapevano che l'hotel ospitasse principalmente giornalisti.
Un soldato americano resta ferito in un attacco contro un convoglio militare vicino a
Fallujah
Un militare USA muore ad Al Taji, a Nord di Baghdad, mentre il convoglio sul quale
viaggiava viene. Due suoi commilitoni rimangono feriti nello stesso attacco.
Un soldato americano ucciso e due altri feriti in un attacco avvenuto nella città sunnita
di Ramadi.
--------------------------------
2003-08-13
Un soldato americano viene ucciso ad Ad Dwar, quando una bomba esplode vicino a
un mezzo blindato USA.
A Baghdad, un bambino iracheno viene ucciso da militari USA nel corso di incidenti
esplosi a Sadr City, un popoloso quartiere sciita della città che all'epoca del vecchio regime si
chiamava Saddam City. Altri quattro civili sono feriti.
A Sadr City migliaia di persone erano scese in piazza per una protesta anti-americana scaturita da
un episodio: soldati americani avevano ammainato una bandiera nera sciita che sventolava sul tetto
di una scuola islamica. Gli sciiti avevano preso questo incidente come un grave insulto.
Sabotato un oleodotto presso Hadithah, a 250 km. a Nord-Ovest di Baghdad. Hadithah è
un nodo fondamentale per il settore iracheno degli idrocarburi perché collega i pozzi petroliferi del
Sud con la grande raffineria di Baiji, a 200 km a Nord di Baghdad.
Un gruppo che sostiene di essere vicino a Osama bin Laden rivendica un attacco
contro alcuni militari americani di guardia davanti al municipio di Baghdad con volantini firmati
Organizzazione Al Qaida. Nella sparatoria muore un civile iracheno.
Un soldato americano rimane ucciso ed un altro ferito dall'esplosione di una mina nella
parte settentrionale di Baghdad.
--------------------------------
2003-08-14
E' di un morto e tre feriti il bilancio dell'attacco subito da un convoglio britannico
avvenuto alle porte di Bassora: una bomba di fabbricazione artigianale viene lanciata contro il
convoglio colpisce un'ambulanza militare.
Con l'astensione della Siria, ma nessun voto contrario, il Consiglio di Sicurezza delle
Nazioni Unite approva una risoluzione presentata dagli USA che “saluta” il nuovo Consiglio di
Governo provvisorio insediato in Iraq, oltre a dare un mandato di 12 mesi ad una missione di
assistenza delle Nazioni Unite nel Paese.
Le truppe americane che pattugliano le regioni a nord di Baghdad uccidono sei
iracheni. Cinque degli iracheni uccisi avevano tentato di attaccare le forze americane, quattro a
Baluba. Il sesto rimane ucciso a Baiji quando la sua auto cerca di forzare un posto di blocco.
--------------------------------
2003-08-15
Convogli militari americani subiscono due attacchi in aree ad ovest di Baghdad.
Il primo attacco avviene lungo la strada tra Ramadi e Falluja. Altro attacco, con un bilancio di
alcuni soldati americani feriti, in una località a 16 chilometri da Falluja.
Più di mille fedeli si radunano in preghiera vicino allo stesso palo elettrico a Sadr City -
popoloso quartiere sciita di Baghdad - giorni fa soldati americani avevano ucciso un bambino nel
corso di violenti scontri con la popolazione.
--------------------------------
2003-08-16
Due bambine irachene muoiono a Sud di Baghdad quando un camion militare
americano che stava facendo retromarcia le ha schiacciate.
Il capo della polizia di Mossul rimane gravemente ferito e quattro delle sue guardie del
corpo uccise nel corso di un attacco a colpi di granata.
Il responsabile iracheno del ministero del Petrolio, Thamer Ghadbane, riferisce che
l'incendio divampato su un tratto dell'oleodotto che collega i campi petroliferi di Kirkuk al porto
turco sul mediterraneo di Ceyhan, é stato provocato da un atto di sabotaggio.
Due poliziotti iracheni rimangono feriti in un attacco con una bomba a mano contro il
commissariato di Ramadi. Uno degli assalitori viene ucciso.
Attaccata anche la sede del governatorato di Ramadi, quartier generale delle forze
d'occupazione americane. Nessuna vittima.
Un soldato danese viene ucciso in uno scontro a fuoco nel sud dell'Iraq. E’ il primo
militare non angloamericano a perdere la vita dall'inizio dell'operazione Iraqi Freedom. La
Danimarca ha inviato in Iraq un contingente di circa 400 soldati. Lo scontro avviene ad al
Madinah, 50 km a nord di Bassora, quando la pattuglia di cui il militare faceva parte scopre un
gruppo di otto iracheni che stava rubando materiale elettrico.
--------------------------------
2003-08-17
Sei detenuti morti e 59 altri feriti a causa dei colpi di mortaio sparati contro la prigione
Abu Gharib, alla periferia di Baghdad.
Il 13 giugno scorso il carcere era stato teatro di una violenta rivolta nel corso della quale era
rimasto ucciso un detenuto.
Due soldati americani vengono feriti a colpi di arma da fuoco mentre escono da un
ristorante di Baghdad.
Cinque soldati americani rimangono feriti. Il convoglio su cui viaggiano, composto da
due veicoli blindati e quattro jeep, salta su tre mine lungo la strada tra Ramadi e al Khalidiyah, ad
un centinaio di chilometri ad Ovest di Baghdad.
Una falla dovuta ad un atto di sabotaggio si apre in un tratto dell'acquedotto di
Baghdad. Oltre a provocare l'inondazione di un quartiere della capitale, l’attacco lascia almeno 300
mila persone senza acqua.
La televisione araba Al Arabiya trasmette un messaggio manoscritto attribuito all'ex
numero due del deposto regime iracheno, Ezzat Ibrahim, nel quale questi promette di vendicare i
due figli dell'ex presidente Saddam Hussein uccisi in un raid americano.
Militari americani di nuovo sotto accusa in Iraq dopo la morte di Mazen Dana, il
cameraman palestinese dell'agenzia britannica Reuters ucciso nei pressi di Baghdad dal fuoco di
due tanks, quando la sua videocamera sarebbe stata scambiata per un lanciarazzi. I giornalisti
occidentali in Iraq criticano la facilità con cui le truppe statunitensi sono propense a sparare ad
altezza d'uomo.
--------------------------------
2003-08-18
Dodici civili iracheni muoiono a Tikrit a causa di un’esplosione in un deposito di armi
e munizioni. L’esplosione avviene poco dopo che un gruppo di persone entra, all'alba, nel deposito
per impadronirsi di armi e munizioni, da cui ricavare metalli da rivendere.
Ad Abu Fleis, un villaggio a 90 chilometri dalla capitale, nel corso di un raid, militari
americani uccidono un ragazzo di 14 anni.
177 soldati del contingente ungherese arrivano in Iraq. Gli ungheresi opereranno
sotto comando polacco.
Il cancelliere tedesco Gerhard Schroeder ribadisce che la Germania non intende
inviare proprie truppe in Iraq.
Un soldato della Prima divisione di fanteria delle Forze Armate USA perde la vita
saltando su una mina. L'incidente avviene nel distretto di Karadah della capitale irachena.
--------------------------------
2003-08-19
La guerriglia irachena alza il tiro: con un attentato terroristico colpisce al cuore
Baghdad, provando a demolire il ruolo dell’ONU. L'attentato contro la sede delle Nazioni Unite
nella capitale irachena uccide il responsabile ONU per l'Iraq, il brasiliano Sergio Vieira de
Mello e altre 22 persone. 86 i feriti.
--------------------------------
2003-08-20
Un fornitore delle truppe americane che si trovava in un convoglio militare rimane
ucciso a Tikrit, durante un agguato. Due soldati USA sono feriti.
Quattro soldati americani restano feriti quando un ordigno di fabbricazione artigianale
esplode vicino al loro convoglio nei pressi di Tikrit.
Un interprete americano viene ucciso e due soldati statunitensi sono feriti in un
attacco a Tikrit.
--------------------------------
2003-08-21
Ali Hasan al Majid, detto Alì il chimico, Re di Picche nel mazzo di carte del
Pentagono viene catturato dalle truppe americane. Era stato dato per morto più volte durante la
guerra: una prima volta nel bombardamento mirato che precedette di qualche ora l'inizio dell'attacco
all'Iraq, la notte del 19 marzo; e una seconda volta il 5 aprile, con la guerra agli sgoccioli, quando
fu bombardato un obiettivo a Bassora.
Il segretario generale dell'ONU Kofi Annan ribadisce che non ha alcuna intenzione di
mandare caschi blu in Iraq. Annan conferma la sua contrarietà a questa eventualità nel corso di una
conferenza stampa dopo il colloquio a New York con il segretario di stato americano Colin
Powell.
Un gruppo islamico finora sconosciuto, le Avanguardie armate del secondo esercito
di Maometto, rivendicano l'attentato al quartier generale dell'ONU a Baghdad.
Le truppe statunitensi fanno irruzione in un'abitazione nella città irachena di Baquba
dopo aver avuto dai servizi segreti informazioni che in quel luogo si nascondeva Saddam Hussein.
E’ l’ennesimo buco nell’acqua dell’intelligence americana.
Un marine americano in licenza a Minneapolis (Minnesota) confessa di essersi sparato
un colpo d'arma da fuoco per evitare di essere inviato in zona di guerra. Adam Welter, 20 anni, era
in licenza.
Un soldato della Prima divisione di fanteria USA viene ucciso e sei suoi commilitoni
sono feriti nell’incendio di un deposito di armi leggere nel quartiere di Karkah, a Baghdad.
Un soldato statunitense muore durante una operazione a sud di Baghdad.
--------------------------------
2003-08-23
Le forze di sicurezza iraniane arrestano in Iran 241 persone che organizzavano
pellegrinaggi illegali di sciiti in Iraq, in cui oltre cento fedeli sono morti.
Tre soldati britannici rimangono uccisi ed uno gravemente ferito in un'imboscata
avvenuta mattina nel centro di Bassora.
L'Esercito di Maometto rivendica, con un video di 10 minuti, trasmesso dalla tv
satellitare libanese LBCI, l'attentato contro la sede delle Nazioni Unite di Baghdad. Sette uomini
con il volto coperto con passamontagna e con indosso l'uniforme mimetica dei Feddaiyn di
Saddam, appaiono in tv, impugnando lanciarazzi anticarri rpg.
Sono almeno nove i morti di scontri interetnici tra curdi e turcomanni nella cittadina di
Tuz Khurmatu, situata nel nord dell'Iraq a una settantina di chilometri da Kirkuk.
I disordini esplodono durante una manifestazione indetta dalla comunità dei turcomanni per
protestare contro l'asserita profanazione di un santuario sciita alle porte della città. I turcomanni
sono una minoranza turcofona del nord dell'Iraq che ha stretti legami con Ankara e che è da sempre
invisa alla maggioranza curda.
Il dispiegamento del contingente spagnolo in Iraq, composto da 1.300 uomini, si
completa con l'arrivo degli ultimi 170 soldati a Diwaniyah (centro-sud del Paese). Il contingente
spagnolo, assieme a 1.200 militari provenienti dall'America centrale, forma una brigata
denominata Plus Ultra, integrata nella divisione multinazionale di 9.200 uomini sotto comando
polacco.
--------------------------------
2003-08-24
Il Comitato internazionale della Croce Rossa, sentendosi minacciato, decide di
ridurre drasticamente il suo personale nel Paese.
A Najaf, il grande ayatollah Seyed Mohammad Said Tabatabahi Hakim scampa ad
un grave attentato. I terroristi collegano un detonatore ad una bombola di gas e la fanno esplodere
dietro al muro dell'ufficio del grande ayatollah nel momento in cui questi vi stava tornando dopo la
preghiera del pomeriggio: risultato, tre morti e una decina di feriti, tra i quali lo stesso ayatollah.
L'ayatollah Hakim è uno dei quattro membri della Hawza, la più alta autorità religiosa sciita
irachena.
L'esercito americano deve registrare la perdita di due soldati. Uno dei due rimane
ucciso accidentalmente da un colpo d'arma da fuoco a Baghdad. L'altro, in servizio al Terzo
reggimento di cavalleria, annega nell'Eufrate, nei pressi di Ramadi.
Nella capitale irachena viene chiuso uno dei maggiori ponti sul fiume Tigri, dopo che la
polizia irachena ha scoperto che alla base vi era stata collocata una grossa quantità di esplosivo.
Dalla caduta del regime di Saddam Hussein, oltre 400 donne irachene sono state
rapite, violentate o vendute. A denunziarlo è l'Organizzazione per la libertà delle donne in Iraq,
nel corso di una manifestazione svoltasi in una piazza di Baghdad, alla quale hanno partecipa un
centinaio di donne.
--------------------------------
2003-08-25
Tre soldati americani rimangono feriti in un attacco fatto con tre razzi anticarro sparati
contro il loro convoglio nei pressi della base di Habaniya, a Ovest di Falluja.
Il numero delle truppe americane in Iraq è adeguato alle esigenze: lo afferma il
segretario alla Difesa americano Donald Rumsfeld, parlando a San Antonio, in Texas, ad una
riunione di reduci di guerra.
--------------------------------
2003-08-26
Un soldato americano ucciso e un altro gravemente ferito in un attacco ad un convoglio
militare nel distretto di Dora, a Baghdad.
Gli abitanti di Falluja, città sannita, roccaforte della resistenza irachena, promettono
“l'inferno” alle truppe turche che pensassero di installarsi nella zona per rimpiazzare quelle
americane.
La città santa sciita di Kerbala, ad un centinaio di km da Baghdad, passa sotto il
controllo di un contingente bulgaro che sostituisce i marines americani.
Il contingente bulgaro sarà agli ordini del comando delle truppe polacche che assumeranno il
prossimo 3 settembre il controllo di una delle quattro zone di occupazione stabilite dalle forze
anglo-americane.
Il Fronte turcomanno iracheno minaccia “un'intifada” nel Nord dell'Iraq, se
dovessero ripetersi attacchi curdi contro i turcomanni analoghi a quelli che nel passato fine
settimana hanno provocato la morte di 10 turcomanni ed il ferimento di 23 persone a Tus
Khurmatu ed a Kirkuk.
Per fare fronte alle spese dell'Amministrazione civile provvisoria americana dell'Iraq,
il presidente americano George W. Bush si dice intenzionato a chiedere al Congresso tre miliardi
di dollari in più di quanto già stanziato.
Di soldati americani in Iraq, ne ha uccisi più la pace che la guerra: il numero dei caduti
americani nel conflitto iracheno sale infatti a un totale di 278, 140 dei quali ammazzati dopo che, il
primo maggio, il presidente americano George W. Bush aveva dichiarato, unilateralmente, la
cessazione delle ostilità in Iraq.
E' questo il segno di quanto sia letale la resistenza irachena all'occupazione americana.
Il sostegno degli americani alle scelte sull'Iraq del presidente George W. Bush appare
in calo, ma resta alto, secondo un sondaggio condotto per conto della rete tv ABC.
Sei americani su dieci continuano a pensare che la guerra valeva la pena di essere combattuta (in
aprile, erano sette su dieci). E il 56% degli intervistati approva gli obiettivi di Bush in Iraq (in
aprile, erano il 75%).
--------------------------------
2003-08-27
La ricostruzione dell'Iraq costerà “diverse decine di miliardi di dollari” e 45 Paesi si
sono già impegnati a contribuire con aiuti finanziari. Ad affermarlo è l'amministratore americano
dell'Iraq, Paul Bremer, in una intervista pubblicata dal Washington Post.
Due poliziotti iracheni e due saccheggiatori rimangono uccisi nel corso di una
sparatoria nel centro di Baghdad.
A Ramadi un convoglio di militari americani viene attaccato. Non si lamentano
vittime.
Un soldato del Terzo reggimento di cavalleria corazzata viene ucciso e tre sono feriti
in un attacco con un ordigno esplosivo artigianale a Fallujah.
A Baghdad, in un attacco contro un convoglio militare, muore un soldato della 205/a
brigata d'intelligence militare.
Nel corso di un attacco a un convoglio militare americano a Baquba, un iracheno
muore e due soldati americani sono feriti.
La soldatessa Jessica Lynch la cui liberazione fu una montatura dell’esercito
americano per dare morale all’opinione pubblica americana - viene congedata dall'Esercito con
tutti gli onori.
Fonti militari americane segnalano la morte di un soldato americano ucciso da quello
che viene definito “un colpo d'arma da fuoco non ostile”. Potrebbe trattarsi di un incidente o di un
suicidio. Mancano, però, dettagli di ogni genere.
Cinque soldati americani e un civile aggregato alle truppe rimangono feriti in un
attacco con mortai a Nord dell'aeroporto di Baghdad.
--------------------------------
2003-08-28
Baghdad è una città in preda al caos. Ogni giorno, all'esterno dell'obitorio di Baghdad,
decine di donne irachene in preda alla disperazione aspettano che i corpi dei loro uomini e dei loro
figli, una volta eseguita l'autopsia, siano consegnati per la sepoltura. Accadeva anche sotto il
regime di Saddam Hussein, ma non con queste proporzioni. Perché le morti violente, fino a
quando il rais era al potere, erano molte di meno.
Ad affermarlo è il dottor Faik Amin Bakir, direttore dell'Istituto di medicina legale della capitale
irachena: “Prima della guerra avevamo una decina di casi al giorno di morte violenta o sospetta.
Ora ne abbiamo 30-40, e quasi tutti hanno ferite da proiettile. E' una situazione nuova, terribile”.
New York, che ha fama di essere una metropoli violenta, nel 2002 ha registrato 48 omicidi. Non al
giorno, ma al mese.
--------------------------------
2003-08-27
Un soldato britannico muore nel Sud dell'Iraq, colpito da proiettili quando il
convoglio con cui viaggiava viene attaccato da una folla armata di armi leggere e lanciagranate. Un
altro soldato resta ferito. L’assalto avviene nella località di Ali as Sharqi, una settantina di
chilometri da Bassora.
--------------------------------
2003-08-29
Uccisione a Najaf dell'ayatollah Mohammad Baqir al Hakim. L'attentato con
un’autobomba che provoca la morte di 87 persone e il ferimento di altre 230 avviene mentre il
religioso lascia il santuario, dopo aver condotto la preghiera del venerdì.
Il 24 agosto, sempre a Najaf, era rimasto ferito uno zio del capo dello Sciri, il Grande ayatollah
Mohammad Said Hakim, in un attentato in cui erano rimaste uccise due sue guardie del corpo e il
suo autista. L'episodio più cruento, prima di questa carneficina, era avvenuto in aprile, quando
proprio all'interno del mausoleo, l'ayatollah Abdul Majid al Khoei, considerato filo-americano,
era stato massacrato a colpi d'ascia mentre pregava.
Alcuni proiettili anti-carro vengono sparati a Kerbala (nel sud dell' Iraq), contro una
base bulgara. I proiettili non causano vittime.
Esplosione vicino alla base delle forze britanniche nel centro di Bassora. Nessuna
vittima.
Un militare americano resta ucciso ed un numero imprecisato di suoi commilitoni
ferito dall'esplosione di un ordigno al passaggio del loro convoglio a Ramadi.
Un soldato americano muore ed altri tre sono feriti in un attacco contro un convoglio
vicino a Baquba.
--------------------------------
2003-08-30
Sei persone ferite in un attacco con granate contro gli spettatori di un cinema a Mossul.
Due uomini lanciano blocchi di cemento nell'ingresso del cinema, mentre gli spettatori si
precipitano in strada dove vengono raggiunti da granate lanciate da altri due uomini. Il cinema
programma film considerati “pornografici”.
Il personale dell'ONU verrà drasticamente ridotto perché la situazione nel Paese è
diventata troppo pericolosa. Lo annunciano fonti dell'Organizzazione mondiale all'agenzia di
stampa AP. Attualmente sono rimasti in Iraq 400 dipendenti e di questi 110 a Baghdad, ma dopo i
tagli la presenza nel paese sarà del 90 per cento in meno con un massimo di 40-50 funzionari
internazionali.
Sette militari americani feriti dall'esplosione di una mina avvenuta al passaggio del
loro automezzo in una località dell'Iraq orientale non lontana dal confine con la Siria.
--------------------------------
2003-08-31
Decine di migliaia di sciiti infuriati e disperati partecipano a Baghdad a un corteo
funebre in onore dell'ayatollah Mohammed Baqr al Hakim, l'alto dignitario sciita ucciso il 29
agosto in un sanguinoso attentato a Najaf.
Al corteo funebre uomini e donne si battono il petto, alzando il pugno e urlando: “Allah Akbar (dio
è grande)”, e “Hakim fa tremare di paura l'America”.
Del leader sciita - dopo l’attentato - sono stati trovati solo una mano, l'orologio, l'anello nuziale e
una penna.
Due militari americani feriti vicino a Kirkuk nell'imboscata subita dal loro convoglio.
La reazione dei soldati statunitensi consente di respingere l'attacco e di uccidere sei degli
aggressori e di ferirne un altro.
Le forze britanniche a Bassora disarmano un centinaio di miliziani del leader radicale
sciita Muqtada Sadr che avevano istituito un posto di blocco davanti al loro quartier generale nel
centro della città.
--------------------------------
2003-09-01
Il Consiglio governativo dell'Iraq nomina i 25 ministri che formeranno il primo
governo transitorio del dopo Saddam Hussein. La rappresentanza etnica e confessionale fra i
ministri rispecchia le proporzioni all'interno del Consiglio: 13 ministri sono arabi sciiti, cinque
sono arabi sunniti, cinque curdi, un cristiano e un turcomanno.
Il ritiro dei soldati britannici dispiegati in Iraq è auspicato dal 61% dei loro
connazionali e di questi il 29% chiede la loro partenza “appena possibile”. E' quanto emerge da un
sondaggio dell'istituto ICM pubblicato dal tabloid britannico The Mirror.
Il sondaggio è stato effettuato dopo che il premier Tony Blair si è presentato davanti al giudice
Brian Hutton, che conduce l'inchiesta sulle circostanze che hanno portato all'apparente suicidio
dello scienziato David Kelly.
Due persone restano uccise stamani nell’attacco della polizia irachena e di membri
dell'organizzazione sciita Sciri (Consiglio supremo della rivoluzione islamica) alla casa di un
esponente del partito Baath nella città santa sciita di Najaf.
In una cassetta audio trasmessa dall’emittente Al Jazira, Saddam Hussein afferma
di non aver nulla a che fare con l'attentato alla moschea di Najaf del 29 agosto.
Due soldati della polizia militare americana perdono la vita e un terzo rimane ferito
a Baghdad quando un ordigno viene fatto esplodere al passaggio dell'automezzo su cui viaggiavano
in una zona della periferia meridionale della capitale.
Quattro soldati Usa rimangono feriti da un ordigno esploso al passaggio del
convoglio su cui viaggiavano presso Tikrit.
--------------------------------
2003-09-02
La Turchia chiede al generale americano James Jones (comandante supremo delle
forze NATO e di quelle americane in Europa), in visita ad Ankara, che gli americani sferrino un
attacco ai campi nord-iracheni del PKK-Kadek e ne arrestino e consegnino i capi, come una delle
condizioni per poter inviare sue truppe nell'ambito della forza di stabilizzazione in Iraq.
Una folla imponente, una vera e propria marea umana almeno mezzo milione di
persone secondo la polizia irachena - accompagna il feretro dell'ayatollah Mohammed Baqr al
Hakim, il leader sciita ucciso il 29 agosto in un attentato. Il corteo si snoda da Koufa a Najaf, dove
la salma del religioso viene inumata.
Un ordigno probabilmente collocato a bordo di un'autovettura esplode a poca
distanza da una importante stazione di polizia della capitale, a poche decine di metri dalla sede del
ministero dell'Interno e dell'Accademia di polizia. L'esplosione provoca la morte di un poliziotto
iracheno e il ferimento di una quindicina di persone tra le quali anche un alto ufficiale della polizia.
Incidente ad un elicottero americano (un UH-60) nei pressi di Baghdad costa la vita
ad un soldato mentre un suo commilitone rimane ferito. I soldati facevano entrambi parte della
Prima divisione corazzata e la caduta del velivolo - come rende noto un portavoce dell'esercito
USA - “non è stata provocata da fuoco ostile”.
Uno dei componenti del Consiglio di governo provvisorio istituito dagli americani
in Iraq, Abdel Aziz al Hakim, fratello dell’ayatollah al Hakim, ucciso nell'attentato del 29 agosto
alla moschea di Najaf, chiede che le truppe degli Stati Uniti lascino il Paese, in quanto responsabili
della mancanza di sicurezza.
“Le forze di occupazione - afferma - sono le prime responsabili per il sangue puro che è stato
versato nella santa Najaf, il sangue di al Hakim e del gruppo di fedeli che era nei pressi della
moschea...queste forze sono le prime responsabili per tutto questo sangue e per il sangue che
ogni giorno viene versato in tutto l'Iraq”.
Jessica Lynch, la soldatessa americana al centro di un farsesco salvataggio
mediatico durante la guerra in Iraq, firma un contratto da un milione di dollari per un libro di
memorie che arriverà a novembre nelle librerie americane. Co-autore della biografia sarà Rick
Bragg, ex giornalista, premio Pulitzer del New York Times, licenziato qualche mese fa dal
quotidiano per aver inventato dei reportage.
--------------------------------
2003-09-03
Colpi di mortaio sono contro la base militare americana a Tikrit. Nessuna vittima.
Gli Stati Uniti tornano a bussare alla porta delle Nazioni Unite: chiedono ai partner
più uomini per una Forza di pace internazionale in Iraq. Ma pretendono che il comando centrale
resti unificato e sia americano.
Sono 3.141 in tutto i militari americani feriti nel corso della campagna irachena: lo
comunica il Pentagono per la prima volta da quanto l’aggressione americana è cominciata. La cifra
si riferisce ai feriti di ogni genere: vittime di scontri a fuoco col nemico, ma anche di fuoco amico e
di incidenti. Non é chiaro quale sia stato il criterio adottato per considerare un militare “ferito”.
Confrontando la cifra dei feriti con quella dei caduti in questo conflitto, 286 al momento, il rapporto
appare alto: quasi 11 feriti per ogni morto.
Tre guerriglieri iracheni che stavano collocando ordigni esplosivi sul ciglio di una
strada nei pressi di Baluba vengono uccisi in uno scontro a fuoco con soldati americani.
--------------------------------
2003-09-04
Un civile iracheno rimane ucciso e due soldati americani sono feriti in un attentato
suicida nella città di al Ramadi. L’attentato avviene all'entrata della maggiore base militare
americana della zona.
Un convoglio militare americano viene preso di mira a Fallujah da razzi anticarro.
Nessuna vittima.
Le Forze della coalizione sventano a Baghdad un attentato dinamitardo contro
l'edificio dove ha sede l'ufficio di assistenza ai pensionati.
--------------------------------
2003-09-05
Tre uomini armati di fucili mitragliatori Kalashnikov aprono il fuoco contro una
folla di fedeli che stava uscendo da una moschea sunnita di Baghdad al termine delle rituali
preghiere dell'alba del venerdì. Tre persone restano ferite.
Il padre di uno dei soldati americani uccisi in Iraq nell'imboscata di Nassiriya del 23
marzo critica Jessica Lynch, che sta per pubblicare un libro di memorie (pagatole un milione di
dollari) sulla sua vita e su quell'episodio, di cui, però, lei dice di non ricordare nulla. “E' davvero
grave che quella lì faccia dei soldi sulla morte di mio figlio e su quella di molti altri”, afferma in
un'intervista televisiva Randy Kiehl, padre di James, morto insieme ad altri 10 commilitoni della
Gli Stati Uniti spendono ogni mese per le forze d'occupazione che mantengono in
Iraq 3.900 milioni di dollari, mentre, complessivamente, spendono 750 milioni di dollari per i
fabbisogni dei circa 22 milioni di iracheni.
E' quanto si ricava da dati pubblicati dal Wall Street Journal che fa i conti in tasca sull'Iraq
all'Amministrazione del presidente George W. Bush.
Un ragazzo di 13 anni, Omar Saad Jassem, muore ucciso da alcuni soldati
americani che, nella città di Baaquba, stavano inseguendo uno sconosciuto.
Uno sminatore civile britannico di 53 anni, Ian Rimell, rimane ucciso in
un'imboscata a Mossul. Sconosciuti aprono il fuoco sull'auto nella quale viaggiavano Rimell e la
sua guardia del corpo irachena, rimasta gravemente ferita nella sparatoria.
Ha guidato in modo avventato nel deserto iracheno un veicolo militare come se fosse
sulle dune di una spiaggia sull'Atlantico: uno dei soldati affidati alla sua responsabilità rimase
ucciso. Come se non bastasse, ha sparato all'impazzata, mettendo a repentaglio la sicurezza dei suoi
commilitoni, sostenendo che era solo uno scherzo.
Le sue bravate costano ad un sergente dell'esercito americano di 25 anni la condanna a sette anni di
reclusione per omicidio colposo involontario, la degradazione e l'espulsione “con disonore” dalle
Forze armate USA. A sentenziarlo una corte marziale americana a Tikrit
Un civile americano, dipendente della Halliburton, la società d'ingegneria
americana che si sta occupando della ricostruzione dell'Iraq, rimane ucciso da un colpo d'arma da
fuoco a Baghdad, mentre guida un veicolo sotto scorta delle forze d'occupazione americane.
L'uomo lavorava per una filiale del gruppo e si occupava della gestione dei campi di petrolio.
--------------------------------
2003-09-06
Sette soldati americani rimangono feriti nelle ultime 24 ore in differenti attacchi
condotti contro le forze della coalizione nel Nord dell'Iraq.
--------------------------------
2003-09-07
Un bambino di 11 anni e una bambina di nove che camminavano lungo la strada
principale di Fallouja rimangono coinvolti in uno scontro a fuoco tra polizia irachena e una banda
di ladri. I due bambini muoiono colpiti da proiettili vaganti.
A Wassit un furgone non si ferma all'alt intimato da un soldato ucraino della Forza
multinazionale ad un posto di blocco. Il soldato spara, uccidendo l'autista e ferendo un altro uomo
a bordo del mezzo.
Per avere rifiutato la chiamata alle armi, dicendosi contrario alla guerra, Stephen
Funk, riservista della Marina americana, viene giudicato disertore da una corte marziale di New
Orleans. Dovrà scontare sei mesi di prigione. I giudici ne dispongono, inoltre, la degradazione e il
congedo “con disonore”.
Un iracheno viene ucciso durante un'operazione militare americana in una località
nei pressi di Falluja.
Soldati italiani restano coinvolti in violenti disordini scoppiati nello stadio di
Nassirya, dove era in corso il pagamento degli stipendi agli ex militari iracheni. Nessun soldato
italiano rimane ferito, ma un interprete iracheno dell’Autorità provvisoria della coalizione,
raggiunto da un proiettile sparato dai manifestanti, muore subito dopo il ricovero in ospedale.
--------------------------------
2003-09-08
Il costo mensile delle operazioni militari in Iraq ed Afghanistan stanno sfiorando
ormai per gli Stati Uniti quello della guerra del Vietnam. Il Pentagono sta spendendo circa
cinque miliardi di dollari al mese per le due missioni militari.
Il presidente George W. Bush, nel suo messaggio alla Nazione, ufficializza la
richiesta al Congresso di 87 miliardi di dollari per l'occupazione e la ricostruzione dell'Iraq e per
proseguire la guerra in Afghanistan.
Cinque persone rimangono uccise a Bassora in quella che sembra essere una faida
tribale. Nel centro della città viene assassinato Makki Hassan Tawiyeh, capo della tribù
Garamsheh. Poco dopo, membri inferociti del suo clan cominciano a sparare indiscriminatamente
sulla gente, uccidendo quattro persone e ferendone altre sette.
Due militari statunitensi feriti a Baghdad. Il mezzo su cui viaggiavano urta un
dispositivo esplosivo, forse una mina, mentre il loro convoglio attraversa un ponte nel centro della
città.
La Gran Bretagna invierà altri mille uomini in Iraq. Lo annuncia il ministro della
Difesa Geoff Hoon alla Camera dei Comuni.
--------------------------------
2003-09-09
Un atto di sabotaggio recide una linea elettrica dell'alta tensione che alimenta una
stazione di pompaggio nei pressi di Kirkuk e di conseguenza la città rimane senza acqua, così come
la sua zona industriale resta senza elettricità.
Tre soldati americani sono feriti a Falluja per lo scoppio di un ordigno.
Un soldato americano rimane stato ucciso su una strada nazionale a Nord di
Baghdad, mentre é alla guida di un camion cisterna carico di gas liquido. Al suo passaggio esplode
un ordigno.
A migliaia di riservisti e di elementi della Guardia Nazionale degli Stati Uniti
viene prolungata la ferma in Iraq: resteranno in missione per un anno, sei mesi in più di quanto
inizialmente previsto.
E' di quattro morti l'attentatore suicida, due bambini e una donna anziana e di oltre
automobile imbottita di esplosivo nella città settentrionale di Erbil, nella regione curda.
L'esplosione avviene nelle vicinanze di un posto di blocco attuato dalle formazioni paramilitari del
Partito Democratico del Kurdistan, a poca distanza da un edificio pubblico.
--------------------------------
2003-09-10
“Troveremo le prove” che il regime dell'ex presidente iracheno Saddam Hussein
possedeva armi di distruzione di massa prima di essere rovesciato dai militari americani.
Con pervicacia e ostinazione degne di miglior causa, il segretario alla Difesa USA, Donald
Rumsfeld, rilancia la bugia su cui si fonda l’aggressione americana all’Iraq. Lo fa, parlando al
National Press Club di Washington, ricordando la lunga lista di siti sospetti snocciolata dal
segretario di Stato, Colin Powell, dinnanzi al Consiglio di Sicurezza dell'ONU il 5 febbraio, a
New York.
Un artificiere dell'esercito USA muore mentre stava cercando di disinnescare un
ordigno rinvenuto in una strada di Baghdad.
A Fallujah un agente della polizia irachena viene ucciso e un suo collega ferito in
modo grave da militari americani il cui convoglio, poco prima, era stato attaccato alle porte della
città. Secondo i testimoni, le forze americane hanno sparato a vista su chiunque si avvicinasse a
meno di 200 metri dal luogo dell'attacco.
Geoff Hoon, il ministro della Difesa del governo di Tony Blair, viene accusato
dalla Commissione parlamentare per i servizi segreti, al termine di una serie di audizioni sull'uso
dell'intelligence in vista della guerra in Iraq, di aver fornito prove “fuorvianti” nel corso della sua
deposizione.
Tre soldati americani restano feriti dall'esplosione di due ordigni mentre transitano
a bordo dei loro mezzi lungo la strada che collega Kirkuk a Tikrit.
--------------------------------
2003-09-11
Per oltre un'ora, un convoglio militare americano rimane coinvolto in una violenta
sparatoria scatenata da un gruppo di iracheni a Khaldia, ad ovest di Falluja. Un numero imprecisato
di soldati americani sono feriti.
Un soldato americano viene ferito in un attacco con razzi contro un edificio di
Mossul.
In Iraq ci sono 116 mila militari americani: il dato viene fornito dal Pentagono.
Alla fine di agosto, le forze d'occupazione americane in Iraq oscillavano tra 130 e 136 mila unità.
Dopo quello americano, il contingente maggiore è quello britannico, che, dopo i recenti rinforzi,
dovrebbe disporre di quasi 12 mila uomini.
Un gruppo di soldati americani, nel centro di Falluja, apre il fuoco contro alcuni
mezzi della polizia irachena che stavano inseguendo una macchina di rapinatori, uccidendo 10
agenti e ferendo a morte anche un addetto alla sicurezza giordano di un vicino ospedale. Altri 8
agenti sono rimasti feriti. E’ un episodio di “fuoco amico”.
--------------------------------
2003-09-12
Lungo la strada che porta a Ramadi due soldati statunitensi sono feriti da un razzo
rpg.
Sempre a Ramadi due soldati USA vengono uccisi e altri nove feriti durante
un'operazione - un raid contro un'abitazione - che ha innescato uno scambio di fuoco.
La violenta polmonite che ha colpito una ventina di soldati americani in Iraq è
probabilmente una nuova forma atipica, ma contrariamente alla Sars, non ha una forma batterica o
virale e non è quindi contagiosa.
Un bambino iracheno di tre anni viene colpito mortalmente alla testa da un colpo di
arma da fuoco durante una sparatoria fra soldati americani e guerriglieri lungo la via centrale di
Falluja.
Un piano d'azione turco-americano per l'eliminazione dei campi del PKK-Kadek,
il Partito Comunista Curdo, in Nord Iraq viene annunciato ad Ankara dal vice-assistente
segretario di stato americano, Lynn Pascoe, al termine di una riunione tra una delegazione
americana ed una turca.
Quattro soldati americani sfuggono miracolosamente alla morte in un attacco
avvenuto ad Hamman al Aalil, nei pressi di Mussul.
--------------------------------
2003-09-13
Una folla inferocita esplode numerosi colpi di arma da fuoco in aria e scandisce
slogan come “l'America è nemica di Dio”. Sono i partecipanti ai funerali dei dieci agenti delle
forze di sicurezza irachene uccisi ieri per errore dai soldati americani a Falluja. L'Esercito degli
Stati Uniti cerca di arginare la collera degli iracheni, presentando scuse formali.
I carabinieri del contingente italiano in Iraq rimangono coinvolti, insieme a
poliziotti romeni, in una sparatoria presso il posto della polizia irachena a Nassirya. Nessun
militare italiano è ferito, ma durante i disordini viene ucciso un manifestante iracheno.
Due soldati americani rimangono feriti in un attacco a colpi di granate sferrato
contro una base americana a Ramadi.
Tre soldati americani ed un iracheno feriti in un esplosione a Choula, alla periferia
nord-est di Baghdad.
La maggioranza degli americani (il 51%) è contraria a un bilancio suppletivo da 87
miliardi di dollari chiesto dal presidente George W. Bush per coprire le spese militari del
dopoguerra iracheno e di quello afgano e per avviare la ricostruzione del paese. Lo indica un
sondaggio del settimanale Newsweek che conferma come le richieste di Bush non abbiano convinto
l'opinione pubblica. Il 42% degli americani è invece disponibile alla spesa.
Il vice-segretario alla difesa americano, Paul Wolfowitz, fa marcia indietro e dice
di “essersi sbagliato” quando, in una serie di interviste, ha affermato che “un gran numero” di
elementi della rete terroristica di Al Qaeda stanno cercando di collegarsi con gli irriducibili del
regime di Saddam Hussein in Iraq.
--------------------------------
2003-09-14
Un ordigno esplode al passaggio di un convoglio americano all'entrata della città di
Falluja, distruggendo un veicolo e causando un morto e quattro feriti tra i soldati. Un elicottero
americano cerca di posarsi per soccorrere i feriti, ma gli viene impedito dal lancio di un razzo.
Nel corso degli ultimi dieci giorni, in Iraq sono stati prodotti un milione e mezzo di
barili di petrolio al giorno. Lo rende noto l'amministratore americano per l'Iraq, Paul Bremer.
Stati Uniti e Gran Bretagna hanno deciso di rinviare a data da destinarsi la
pubblicazione di un rapporto completo sulle armi di distruzione di massa irachene: lo scrive il
Sunday Times. Il giornale britannico sottolinea che nel corso delle ispezioni condotte negli ultimi
quattro mesi, l'Iraq Survey Group, un gruppo anglo-americano composto da 1400 scienziati,
esperti militari e dei servizi di informazione, non è stato in grado di portare la minima prova
dell'esistenza di armi chimiche o biologiche in Iraq.
--------------------------------
2003-09-15
Un soldato americano viene ucciso a Baghdad quando la sua pattuglia viene
attaccata con razzi rpg.
Gli Stati Uniti chiedono alla Corea del Sud di inviare truppe in Iraq. Lo rende
noto l'agenzia di stampa sudcoreana Yonhap. In maggio la Corea del Sud aveva inviato 675
militari non combattenti, soldati del genio e personale medico, nel quadro degli sforzi di
ricostruzione dell'Iraq.
Un soldato USA viene ferito a Mossul in un attacco a colpi di mortaio e di armi
automatiche.
Una granata lanciata contro un contingente di soldati albanesi di stanza nel nord
dell'Iraq, ferisce un militare e 13 iracheni. L'attacco avviene all'esterno di un edificio delle autorità
locali a Mossul.
Un soldato USA muore in un incidente stradale nella zona di Mossul.
--------------------------------
2003-09-16
Una postazione di militari statunitensi presso l'ex aeroporto di Ibn Fernass, vicino a
Baaquba, viene attaccata a due riprese a colpi di mortaio. Non ci sono vittime.
Un militare americano rimane ferito da una mina nel villaggio di Ameria, vicino a
Falluja.
A Mossul ferito un militare americano.
Tre militari americani rimangono feriti in un attacco alla periferia di Baghdad.
Gli Stati Uniti rivelano di aver arrestato in Iraq otto occidentali sei dei quali
sostengono di essere americani e due britannici - perché hanno combattuto contro le forze della
coalizione anglo-americana, a fianco delle truppe di Saddam Hussein. Gli otto sono detenuti nel
carcere di Abu Ghraib, ad una ventina di chilometri da Baghdad.
Damasco continua ad appoggiare il terrorismo islamico in Iraq, autorizzando i
militanti rifugiati in Siria a passare la frontiera irachena, per poi andare ad uccidere soldati
americani. Lo denuncia alla Camera il sottosegretario di Stato USA John Bolton, affermando
che Damasco continua a dare supporto a gruppi islamici che gli USA considerano terroristici e
fuorilegge, come Hezbollah, Hamas e la Jihad Islamica.
Bolton sostiene anche che la Siria continua a sviluppare armi di distruzione di massa, in particolare
chimiche, un settore in cui sarebbe il più avanzato tra i Paesi arabi.
La Siria respinge categoricamente le accuse per voce del ministro degli Esteri Faruk al-Sharaa.
--------------------------------
2003-09-17
L'ex capo degli ispettori dell'ONU, Hans Blix, afferma di credere che l'Iraq si sia
disfatto delle proprie armi di distruzione di massa dieci anni fa, ma che Saddam aveva fatto finta di
averle ancora.
La Corea del Sud potrebbe inviare in Iraq fino a 10 mila uomini per contribuire a
stabilizzare il Paese e a garantire la sicurezza. In cambio Seul chiederebbe una maggiore flessibilità
degli Stati Uniti nei confronti della Corea del Nord, nel contenzioso tra Washington e Pyongyang
sui programmi nucleari militari nordcoreani.
Un ragazzo iracheno ucciso e altre quattro persone ferite da colpi d'arma da fuoco
sparati da militari americani nel centro di Fallujah, ad ovest di Baghdad. Un convoglio militare
USA transita in una strada della città quando da un'abitazione sono partiti colpi d'arma da fuoco
sparati in segno di gioia durante una festa di matrimonio. Credendo di essere il bersaglio degli spari,
i militari aprono il fuoco.
Sono diecimila gli iracheni prigionieri delle forze di occupazione americane, il
doppio di quelli resi noti finora. Lo afferma il generale di brigata, signora Janis Karpinski. I
precedenti bilanci forniti dall'esercito USA parlavano di 5/5.500 prigionieri, trai quali 600 detenuti
per ragioni di sicurezza e 300 prigionieri di guerra.
Il trattamento dei prigionieri in Iraq aveva sollevato in passato - e continua a causare - dubbi e
perplessità da parte dell'opinione pubblica internazionale e proteste da parte di organizzazioni per
la difesa dei diritti umani. Nessuno dei prigionieri iracheni finirà detenuto a Guantanamo, ma gli
USA hanno chiarito fin dall'inizio che saranno loro a processarli e nessun tribunale o corte
internazionale toglierà loro questa prerogativa.
In un messaggio sonoro diffuso dall'emittente satellitare al Arabiya, Saddam
Hussein torna a farsi vivo per chiedere agli Stati Uniti di ritirare i loro soldati dall'Iraq e agli
iracheni di intensificare gli attacchi contro le forze occupanti.
Alti ufficiali dell'esercito statunitense stanno facendo pressioni sul Pentagono
affinché ritiri i soldati americani impegnati in missione di pace nei Balcani, per aumentare le
risorse e le truppe a disposizione in Iraq.
Lo rivela il Financial Times, sottolineando che, comunque, il contingente americano schierato
nelle operazioni NATO nell'ex Jugoslavia è piuttosto basso (1.500 uomini in Bosnia-Herzegovina
e 2.000 in Kosovo).
Ferito soldato americano a a Balad, a nord della capitale.
Il presidente George W. Bush è costretto ad ammettere che non c'è prova che
Saddam Hussein sia coinvolto negli attacchi contro l'America dell'11 Settembre 2001. Ma Bush
resta convinto che ci siano prove di rapporti tra l'Iraq di Saddam ed al Qaeda.
--------------------------------
2003-09-18
Hans Blix non molla la presa sull'Iraq e accusa Londra di aver condito il dossier
sulle armi di distruzione di massa, pubblicato l'anno scorso da Downing Street, per convincere gli
elettori ad appoggiare la guerra. Il funzionario in pensione delle Nazioni Unite torna alla carica:
non solo afferma che Londra e Washington hanno “sopravvalutato” le informazioni sul presunto
arsenale chimico-biologico di Baghdad, ma accusa il Governo britannico di aver manipolato i
media pur di raggiungere il suo scopo.
Il giudizio di Blix è pesante: “Londra si è comportata né più, né meno come si comporterebbe
qualsiasi venditore di frigoriferi impegnato a piazzare i propri prodotti”.
La dura critica dell'ex capo ispettore coincide con la fase conclusiva dell'inchiesta Hutton sul
suicidio del consulente scientifico David Kelly, legato proprio ad un'affermazione contenuta nel
discusso dossier iracheno: quella secondo cui Saddam Hussein poteva attivare armi di distruzione
di massa nell'arco di 45 minuti.
Circa 300 manifestanti inneggianti a Saddam Hussein si riuniscono a Khaldiya, a
ovest di Baghdad, nel posto dove è appena stato attaccato un convoglio americano nel quale sono
rimasti feriti tre militari.
Nuova esplosione sul tratto iracheno dell'oleodotto che collega Kirkuk (nord-Iraq) a
Yumurtalik (Turchia mediterranea meridionale). L'esplosione avviene nei pressi della cittadina di
Beidji, 200 chilometri a nord di Baghdad, provocando un incendio.
Forte esplosione nella città di Ramadi. Nessun ferito.
Tre soldati americani uccisi in un attacco nei pressi di Tikrit. Due i feriti. I militari,
tutti appartenenti alla 4/a divisione di fanteria, vengono colpiti mentre stanno ispezionando un
sospetto deposito d'armi.
Solo un americano su cinque (il 22%) pensa che il presidente George W. Bush
abbia le idee chiare e un buon piano per il dopoguerra in Iraq. Il 64% pensa che non sappia bene
che cosa fare.
Ad indicarlo un sondaggio della CBS News dal quale risulta che il tasso d'approvazione della
gestione dell'Iraq da parte dell'Amministrazione è del 46% (quelli che la disapprovano sono il
grazie ai crediti per la sicurezza e la guerra contro il terrorismo.
Il pericolo che il regime di Saddam Hussein potesse utilizzare come arma il vaiolo
era stato uno degli elementi utilizzati dall'amministrazione Bush per sostenere la necessità della
guerra. Ma, dopo mesi di indagini in Iraq da parte di una squadra speciale americana, non è stata
trovata alcuna traccia del pericoloso virus. Secondo l'Associated Press, ciò che gli investigatori
hanno trovato in Iraq sono solo attrezzature rese inefficaci dalle ispezioni dell'ONU. Lo scorso fine
settimana, in interviste televisive, il vice presidente Dick Cheney aveva accennato al fatto che due
presunti laboratori mobili scoperti dagli USA nel nord del paese potessero essere utilizzati per
produrre vaiolo. L'affermazione contrasta nettamente con i risultati effettivi del lavoro del Team
Pox (in inglese vaiolo si dice smallpox), una squadra di sei esperti che da tre mesi è al lavoro in
Iraq solo per cercare tracce di vaiolo.
Durissimo attacco alle politiche dell'amministrazione Bush da parte dal senatore
democratico Ted Kennedy. La guerra contro Saddam Hussein - afferma Kennedy - fu “una
frode architettata in Texas” a scopi elettorali.
Un soldato americano rimane fulminato a nord di Baghdad mentre la sua unità
cerca di sollevare delle linee di alta tensione troppo basse. L'incidente avviene ad Ad-Dujail, una
cinquantina di chilometri a nord della capitale irachena.
--------------------------------
2003-09-19
Una bomba artigianale esplode, senza fare vittime, davanti ad un club di Baghdad
appartenuto all'Esercito iracheno sotto Saddam Hussein.
L’ambasciatore italiano Pietro Cordone rischia di morire per “fuoco amico” sulla
strada che unisce Mossul a Tikrit quando una pattuglia americana apre il fuoco ad un posto di
blocco contro il veicolo sul quale viaggiava. I proiettili uccidono l'interprete iracheno del
diplomatico.
Con la resa dell'ex ministro della difesa Sultan Hashim Ahmed salgono a 40 i
dirigenti dell'ex regime iracheno che gli americani hanno catturato o ucciso e che figuravano nella
lista dei 55 super-ricercati (52 di loro erano stati associati alle carte di un mazzo da gioco). Sultan
Hashim Ahmed era il numero 27 della lista e l'otto di cuori.
Due imam iracheni, uno sciita e uno sunnita, attaccano gli americani per i
programmi trasmessi dalla radio e dalla tv irachena dopo la caduta di Saddam Hussein e per una
vecchia canzone di Randy Newman.
Durante la predica del venerdì al mausoleo di Alì, a Najaf, lo sceicco Sadreddin Kubbanji
definisce “immorali e contrari ai valori islamici” i programmi radio-televisivi in onda ora in Iraq,
ritenendoli “una dichiarazione di guerra contro il popolo iracheno”.
La radiotelevisione irachena ha ripreso le trasmissioni dopo la caduta del regime, sotto la
supervisione dell'Autorità provvisoria della coalizione anglo-americana. Trasmette programmi
musicali e film americani in cui capita che gli attori si bacino.
Dalla moschea sunnita Abu Hanifa di Baghdad, l'imam Muayyad al Aazami attacca la “crociata”
condotta dagli USA contro l'Iraq e critica una canzone degli anni Settanta di Randy Newman,
intitolata Political science. L'imam ricorda alcuni passi della canzone (“Nessuno ci ama, non so
perché. Forse non siamo perfetti, ma Dio sa che ci proviamo. Sganciamo la bomba e non resterà
nessuno che possa criticarci”), ricordando ai fedeli che “è questo ciò che pensano gli americani”.
Dopo una battaglia durata tutta la notte, le forze USA catturano 40 guerriglieri
iracheni nei pressi di Tikrit dove ieri tre soldati statunitensi erano stati uccisi in un'imboscata.
--------------------------------
2003-09-20
Akira al Hachimi, esponente del Consiglio di governo provvisorio iracheno,
viene ferita a Baghdad in un agguato. E’ una sciita che nel Consiglio è considerata un’esperta di
problemi esteri ed è una delle tre donne che siede nell’organismo provvisorio.
L'agguato avviene davanti alla sua casa in un quartiere occidentale di Baghdad. Akira al Hachimi
morirà il 25 settembre, al termine di una lenta agonia.
Due convogli militari americani vengono attaccati a Mossul. Tre soldati USA feriti.
La città di Falluja, teatro di innumerevoli attentati contro le forze della coalizione,
viene isolata dalle truppe americane che con centinaia di uomini e veicoli chiudono le due
principali strade che portano a Bagdhad.
--------------------------------
2003-09-21
L'ex presidente americano Bill Clinton afferma che gli Stati Uniti non
dovrebbero tentare di dominare l'Iraq e dovrebbero invece dare all'ONU un ruolo più importante
per riportare la sicurezza nel Paese devastato dalla guerra.
Due soldati statunitensi appartenenti all’intelligence rimangono uccisi a ovest di
Baghdad a seguito di un attacco a colpi di mortaio. Altri tredici militari USA sono feriti.
Margaret Thatcher non ha dubbi: la guerra in Iraq è stata un “errore”. A
rivelarlo è il tabloid domenicale Sunday Mirror che riporta alcune dichiarazioni fatte dall'ex primo
ministro conservatore durante un recente incontro privato con alcuni Lord Tory.
Tre poliziotti iracheni vengono feriti da razzi lanciati contro un commissariato di
polizia a Bassora.
A Mossul attacco al quartier generale delle forze Usa. Non si registrano vittime.
Un altro soldato americano rimane ucciso dopo aver colpito con il suo veicolo una
bomba dislocata lungo la strada, nei pressi di Ramadi.
Otto pellegrini iraniani che cercavano di passare illegalmente la frontiera per
recarsi a visitare i luoghi santi sciiti in Iraq rimangono uccisi dallo scoppio di mine rimaste dalla
guerra tra i due Paesi (1980-1988). La tragedia avviene lungo il confine nella provincia iraniana di
Kermanshah. Sono 140 i pellegrini arrestati nell'ultimo mese mentre cercavano di passare
illegalmente il confine.
Attacco a colpi di mortaio contro il quartier generale delle forze americane a
Baaquba. Nessuna vittima.
--------------------------------
2003-09-22
Nuovo attentato suicida contro la sede dell'ONU nel centro di Baghdad: muoiono
due persone, l'attentatore a bordo di un'auto e una guardia irachena della sicurezza. I feriti sono 17.
Questa volta l’attentatore non è riuscito ad avvicinarsi all'edificio dell'hotel Canal, che ospita gli
uffici dell'ONU, ed è entrato nel parcheggio - a 250 metri dalla sede - non molto lontano dal punto
in cui il 19 agosto un attacco suicida aveva causato la morte di 22 persone, tra cui il responsabile
della missione ONU in Iraq, il brasiliano Sergio Vieira De Mello.
Entra nel vivo l'inchiesta del giudice Hutton sul caso Kelly, mettendo a nudo i
retroscena di uno scandalo che finora si nascondevano dietro le quinte di mezze conferme e verità
malcelate.
E' lo stesso ministro della Difesa, Geoff Hoon, a dare un'ennesima spallata all'immagine del
Governo laburista. Hoon, infatti, non solo conferma che in realtà l'affermazione relativa ai 45
minuti non si riferiva ad armi di distruzione di massa a lungo raggio, ma è anche costretto ad
ammettere - di fronte all'evidenza - di aver appoggiato personalmente la strategia del ministero
della Difesa relativa alla comunicazione alla stampa del nome di David Kelly.
Tocca poi ad Alastair Campbell, ex direttore della comunicazione di Downing Street, completare
la ricostruzione di una vicenda che potrebbe aver spinto il consulente scientifico David Kelly a
togliersi la vita.
Dalle pagine del diario di Campbell è emerso che l'ex braccio destro del premier Tony Blair e
Hoon volevano dare in pasto ai media il nome di Kelly come probabile fonte del giornalista della
BBC, Andrew Gilligan. Il diario indica che anche Blair, in un primo momento, voleva rendere
noto il nome di Kelly.
Manifestazione antiamericana e di sostegno al passato regime iracheno a Falluja.
Inalberando grandi ritratti di Saddam Hussein, i dimostranti percorrono le strade della città,
scandendo slogan contro l'occupazione americana dell'Iraq.
Una stazione di polizia a Mossul viene attaccata da un gruppo armato che lancia
due granate contro l'edificio, provocando il ferimento di numerosi agenti e di alcuni passanti. La
polizia irachena è accusata di collaborazionismo dai movimenti sunniti ed antiamericani.
--------------------------------
2003-09-23
Il Consiglio di governo provvisorio iracheno decide di interdire alle catene
satellitari arabe al-Jazira e al-Arabiya la copertura di ogni evento ufficiale in Iraq per i prossimi 15
giorni. La decisione - è detto in un comunicato - rappresenta “un avvertimento” alle due emittenti
Tv e agli altri media arabi accusati di incitare alla violenza contro le forze della coalizione.
Archiviata in Belgio la denuncia per crimini di guerra contro il gen. Tommy
Franks, comandante delle truppe americane e britanniche durante la guerra in Iraq. La denuncia
era stata presentata da 17 cittadini iracheni e due giordani in base alla legge belga sulla
competenza universale, modificata nell'agosto scorso.
Tre iracheni uccisi dalle forze americane durante un'incursione in un villaggio
presso Falluja, dopo che elementi armati avevano attaccato soldati della 82/ma divisione
aerotrasportata.
Da un sondaggio pubblicato da The Guardian emerge che la maggioranza dei
cittadini britannici - il 53% - non crede che l'azione militare contro Baghdad fosse giustificata. Ad
aprile, nel pieno dell'offensiva anglo-americana, il sostegno alla guerra aveva raggiunto il 63%. A
giugno era ancora al 51% ed ora si è ridotto al 38%, con una maggioranza del 53% che giudica
l'avventura irachena decisamente un errore.
Il segretario generale dell'ONU Kofi Annan critica il presidente Bush e sferra un
duro attacco alla dottrina del Pentagono sulle guerre preventive: inaugurando la 58/esima
Assemblea Generale delle Nazioni Unite, la prima riunita dopo l'attacco deciso dagli Stati Uniti
senza la benedizione esplicita dell'ONU, Annan afferma che la logica di questo attacco
“rappresenta una sfida fondamentale ai principi su cui, sia pure in modo imperfetto, si sono
fondate la pace e la stabilità mondiale per gli ultimi 58 anni”.
Almeno tre iracheni perdono la vita ed altri tre rimangono feriti nel corso di un
operazione dell'aviazione americana contro un villaggio a nord della città di Fallujiah. Secondo
testimonianze oculari, blindati americani accerchiano il villaggio ed i soldati americani aprono il
fuoco con mitragliatrici prima che intervengano gli elicotteri che sparano alcuni missili.
La Turchia chiede agli Stati Uniti più impegno nel contrastare la attività dei gruppi
armati curdi e spera che assicurazioni in merito le giungano prima che il governo di Ankara
prenda una decisione sull'invio di truppe in Iraq.
--------------------------------
2003-09-24
La Casa Bianca fa sapere che le armi di distruzione di massa irachene, la minaccia
che ha spinto ufficialmente gli USA ad intervenire in Iraq, probabilmente non verranno mai trovate
perché non esistono più da diversi anni. A giungere a queste conclusioni, che non sono però
definitive, è un ex ispettore per il disarmo dell'ONU, l'americano David Kay a cui la CIA ha
chiesto di stilare un rapporto sulle armi di distruzione di massa irachene.
Un civile iracheno rimane ucciso e altri 21 feriti da un ordigno esplosivo mentre il
loro minibus passava per una strada centrale di Baghdad. L'attentato aveva probabilmente come
obiettivo un veicolo militare americano che si trovava in prossimità del minibus.
Esplosione in un cinema di Mossul: due morti e venti feriti.
Due iracheni uccisi e un altro ferito nel corso di una perquisizione effettuata la
scorsa notte dalle forze americane vicino a Baaquba. Secondo testimoni, i soldati americani
sparano contro tre uomini che stavano fuggendo mentre veniva perquisito il villaggio di Al-Jizani,
a circa 20 km dalla città.
Altri tre civili iracheni, tra cui due bambini, rimangono feriti da soldati americani a
Khaldiya: un ordigno esplode al passaggio di un convoglio militare USA. I militari aprono il fuoco
con un obice, colpendo due abitazioni.
Militari americani uccidono nove guerriglieri iracheni in una serie di operazioni
condotte nel nord dell'Iraq.
--------------------------------
2003-09-25
Una bomba esplode nel centro di Baghdad in un albergo che ospita una troupe della
NBC, uccidendo un impiegato somalo e ferendo in modo non grave due tecnici della rete televisiva
americana.
Sette soldati americani rimangono feriti, tre dei quali in modo grave, in
un'imboscata con armi leggere e granate anticarro contro una colonna di mezzi militari USA nella
città di Mossul.
Un soldato britannico di 32 anni muore in quello che i suoi superiori definiscono un
“tragico incidente con armi da fuoco”. L’espressione va intesa nel senso che il militare è morto per
“fuoco amico”.
La Forza di protezione del Mausoleo dell'imam Alì a Najaf, scopre e disinnesca due
cariche esplosive.
L'esercito americano annuncia il proscioglimento dei suoi militari nell'inchiesta
per la morte di nove membri delle forze di sicurezza irachene e di una guardia del corpo giordana,
uccisi da fuoco americano il 12 settembre a Falluja. Il gen. Ricardo Sanchez afferma che
l'inchiesta ha concluso che i soldati USA “hanno agito nel quadro delle loro regole di ingaggio”.
Otto civili iracheni uccisi e 13 feriti da un colpo di mortaio sparato dalle forze della
resistenza irachena che si abbatte su una piazza di un quartiere popolare della cittadina di
Baaqouba.
--------------------------------
2003-09-26
Amnesty International denuncia “la virtuale licenza di uccidere” concessa ai
soldati americani in Iraq. “Le forze statunitensi devono far fronte ad attacchi diretti e a
situazioni di urgenza, ma questo non può giustificare una virtuale licenza di uccidere”, si legge in
un comunicato dell'organizzazione.
Per Amnesty, che denuncia l'assenza di indagini su tali incidenti o la loro chiusura frettolosa
“sembra che i soldati della coalizione continuino a fare un uso eccessivo della forza su ampia
scala, causando decessi tra i civili”.
--------------------------------
2003-09-25
Il Dipartimento della Difesa americano si prepara ad inviare in Iraq migliaia di
riservisti, vista la freddezza con la quale due paesi che - secondo gli Stati Uniti - sarebbero stati
pronti a fornire soldati per l'Iraq (India e Pakistan) hanno accolto la proposta.
Un cambio della guardia parziale in Iraq è in calendario intorno al febbraio del 2004 quando è
previsto che la 101/a divisione aviotrasportata torni a casa, dopo aver trascorso circa un anno nel
Golfo.
--------------------------------
2003-09-26
Da quando le truppe americane sono arrivate a Baghdad, la crescente violenza nelle
strade della capitale irachena è costata la vita a 1.519 persone. Lo rivela Iraq Body Count, un
gruppo di accademici e pacifisti anglo-americani che raccoglie i dati sui decessi nel paese.
“Sebbene la maggioranza delle morti sia il risultato di violenze fra iracheni, alcune sono
direttamente causate da colpi sparati dalle truppe USA”, sottolinea Iraq Body Cont in un
comunicato.
Tre iracheni uccisi da soldati americani che aprono il fuoco contro alcune auto
all'ingresso della città di Falluja. Feriti altri otto iracheni, di cui quattro gravemente.
Un soldato americano rimane ucciso a Kirkuk durante un attacco con razzi a un
convoglio militare. Due suoi commilitoni sono feriti.
Un soldato americano, appartenente alla 4/a divisione di fanteria, muore in un
incendio divampato in un edificio abbandonato tra Baghdad e Tikrit. Un secondo soldato rimane
ferito.
Misure disciplinari saranno adottate contro alcuni soldati americani coinvolti il 13
agosto scorso in un incidente nel corso del quale morì un bambino iracheno. Fonti militari
americane informano che l’inchiesta su quell'episodio ha stabilito che lo stesso fu provocato da “un
cattivo comportamento dei soldati impegnati in quell'azione”. Le stesse fonti hanno comunque
precisato che le misure saranno di “carattere amministrativo”.
Soldati americani sparano su civili, uccidendone quattro. Secondo un portavoce
dell'esercito americano, i militari hanno aperto il fuoco contro un'automobile che non si è fermata
a un posto di blocco. La polizia e fonti mediche irachene sostengono, invece, che i soldati
americani hanno sparato contro macchine che, semplicemente, entravano in città.
Partita da Macomer la brigata Sassari tra cui anche 20 donne che da domani
comincerà il rischieramento nella provincia irachena di Dhi Qar che ha come capoluogo Nassiryia.
Dall'8 ottobre la brigata Sassari darà il cambio alla brigata Garibaldi nell'operazione Antica
Babilonia.
“Un numero significativo” di truppe americane resterà sul terreno in Iraq per tutto
il 2004: lo prevede il vice-segretario alla Difesa americano, Paul Wolfowitz. Il vice di Donald
Rumsfeld non fa però previsioni su quante saranno le truppe che resteranno nel Paese.
--------------------------------
2003-09-27
Il governo americano attiva 10 mila soldati della Guardia nazionale per prepararli
a prestare servizio in Iraq, mentre altri 5 mila sono già stati messi in allerta. Saranno la 30/a
Brigata fanteria della North Carolina e la 39/a Brigata fanteria dell'Arkansas, ciascuna forte di
all'inizio del prossimo anno, per una permanenza in Iraq di 12 mesi.
Tre razzi rpg colpiscono l'hotel Rashid di Baghdad che ospita personale civile e
militare statunitense, causando lievi danni materiali, ma nessuna vittima.
Nove pellegrini iraniani che cercavano di entrare illegalmente in Iraq dall'Iran per
andare a visitare i luoghi santi sciiti muoiono a causa dell'esplosione di mine rimaste dalla guerra tra
i due Paesi (1980-1988). L'incidente avviene nella zona di confine di Dehloran, nella provincia
occidentale iraniana di Ilam. Le vittime facevano parte di una carovana di 160 persone.
--------------------------------
2003-09-28
Due soldati americani restano feriti dall'esplosione di una bomba artigianale a Taji,
Nel corso di un attacco compiuto ai danni delle forze di occupazione americane a
Iskandariya, 45 km a sud di Baghdad, due militari americani vengono feriti. Anche in questo
attacco è stato utilizzato un ordigno di fabbricazione artigianale.
Sotto accusa in Congresso, dopo le indiscrezioni sul nuovo rapporto dell'ex capo
degli ispettori ONU in Iraq, David Kay, sull'assenza di prove sugli arsenali di sterminio di
Baghdad, la Casa Bianca afferma che, prima dell'attacco contro l'Iraq, gli Stati Uniti avevano
informazioni di intelligence “fresche” sulle armi di distruzione di massa.
Il Washington Post pubblica una lettera di due influenti parlamentari, il presidente
della commissione intelligence della Camera, Porter Goss, un repubblicano della Florida, e la
collega democratica californiana, Jane Harman, inviata al direttore della CIA George Tenet.
Nella lettera i due parlamentari accusano la CIA aver passato alla Casa Bianca materiale di
intelligence “costante e statico” negli ultimi dieci anni.
A Baghdad, Jalaleddin al-Saghir, un religioso sciita impegnato nel Comitato
incaricato della stesura della nuova costituzione, scampa alla morte quando l'auto sulla quale
viaggiava viene bersagliata da colpi di kalashnikov. Nell'attacco resta uccisa una delle guardie del
corpo del religioso.
--------------------------------
2003-09-29
Un convoglio militare americano, composto da cinque veicoli, viene attaccato con
esplosivi e granate rpg a Khaldiya, vicino a Habbaniya, circa 70 km a Ovest di Baghdad. Nel
successivo scontro a fuoco con gli attaccanti, prolungatosi per diverse ore, un soldato americano
muore e un altro rimane ferito.
Il diffuso malumore contro gli i soldati USA torna ad esplodere nella cittadina di
Hawija, ad Ovest di Kirkuk, dove un centinaio di persone inscenano una manifestazione di protesta
contro la presenza americana. Contro la folla che lancia pietre, i soldati USA aprono il fuoco,
colpendo a morte un bambino di 10 anni e ferendo un uomo di 25.
Un soldato americano della 800/ma brigata della polizia militare annega a
Baghdad quando il mezzo su cui viaggiava si trova nel mezzo di un attacco di mortaio. Il suo
veicolo finisce in un canale, rovesciandosi. Durante le operazioni di salvataggio, un militare della
squadra di sommozzatori della 82/ma divisione aviotrasportata che si immerge per tentare di
recuperare il commilitone intrappolato, non torna più a galla.
Nello scontro a fuoco seguito ad un agguato ad un convoglio militare USA presso
Samarra un guerrigliero iracheno viene ucciso e altri quattro feriti.
A poco più di un anno dalle elezioni presidenziali americane, i democratici
all'opposizione sperano che l'Uraniogate possa essere un nuovo scandalo alla Watergate, la sordida
storia di spionaggio politico che costò la presidenza a Richard Nixon nell'agosto del 1984.
Secondo le accuse rivolte ai collaboratori di Bush, l’Uraniogate riguarda uno o due persone
dell’entourage del presidente che, per vendetta, chiamarono dalla Casa Bianca sei giornalisti di
Washington, svelando l'identità top secret di una importante spia della CIA: Valerie Plame, moglie
dell'ex ambasciatore Joseph Wilson, lo stesso ex diplomatico che era stato inviato dall'agenzia di
intelligence a indagare sulla presunta vendita di uranio dal Niger all'Iraq e che nel suo rapporto
negò con decisione questo fatto.
--------------------------------
2003-09-30
Per il 59% dei britannici Tony Blair ha mentito sulla minaccia irachena. E' quanto
emerge da un sondaggio pubblicato oggi dal quotidiano The Independent nel giorno in cui il
premier sale sulla tribuna del congresso del partito laburista in corso a Bournemouth per un
discorso giudicato cruciale.
L'indagine evidenzia anche che il 41% degli intervistati vorrebbe che Tony Blair si dimettesse,
mentre il 52% auspica che resti al suo posto.
La sfiducia che circonda il primo ministro sembra tuttavia non aver danneggiato il suo partito: il
conservatori ed il 27% i liberal-democratici. Ma se ci fosse un cambio della guardia al vertice del
Labour, con il passaggio delle consegne a Gordon Brown, il cancelliere dello scacchiere -
considerato l'unico credibile concorrente di Blair - la percentuale dei votanti per il partito di
governo salirebbe al 39%.
Il Pentagono aggiorna i dati sui caduti della coalizione nel conflitto iracheno: le
cifre sono leggermente superiori, rispetto a quanto finora calcolato, probabilmente per l'avvenuto
decesso di alcuni feriti.
I caduti della coalizione sono complessivamente 359, di cui 308 americani (170 dopo il primo
maggio), 50 britannici (17 dopo il primo maggio) e un danese.
Dal primo maggio, quando il presidente George W. Bush proclamò unilateralmente la cessazione
delle ostilità, le perdite americane hanno avuto un ritmo ben superiore a una vittima al giorno. E ci
sono stati più morti americani dopo l'annuncio della fine della guerra che nel pieno del conflitto.
Un soldato della 17/ma Brigata di artiglieria da campagna muore per una ferita
d'arma da fuoco in quello che fonti militari definiscono “atto non ostile”. L'episodio avviene in una
base a nord di Baghdad, vicino a Balad.
--------------------------------
2003-10-01
Un altro soldato USA, questa volta una donna, viene ucciso e tre suoi commilitoni feriti
- due gravemente - nell'ennesimo attacco sferrato dalla guerriglia irachena contro la principale
base militare americana a Tikrit. Un ordigno, attivato da un comando a distanza, esplode mentre un
convoglio formato da diversi veicoli si dirigeva verso la base dove ha sede il quartier generale della
Quarta divisione di fanteria, forte di 27.000 uomini, in uno degli ex palazzi presidenziali alla
periferia della città. La donna è la seconda americana caduta in un'azione bellica nel conflitto
iracheno. Altre donne soldato americane sono morte in Iraq, in episodi considerati, però, incidenti.
Una dimostrazione inscenata nel centro di Baghdad da un gruppo di circa 200
manifestanti, che protestavano per avere lavoro, sfocia in violenze con colpi d'arma da fuoco e auto
incendiate. La polizia irachena risponde sparando e ferendo due manifestanti.
L'America continua a non trovare traccia in Iraq di armi di distruzione di massa la
ragione della Amministrazione Bush per giustificare la guerra - e continua a produrre teorie per
spiegare questo fallimento. Un rapporto presentato alle Commissioni Intelligence del Congresso
da David Kay, uno dei responsabili della caccia finora vana a queste armi, affronta per la prima
volta la possibilità che Saddam Hussein abbia giocato un grosso bluff nella sua partita con
Washington e le Nazioni Unite, creando ad arte la falsa impressione di possedere le devastanti armi
di distruzione di massa. Tra i fatti citati da Kay ci sono comunicazioni interne irachene, intercettate
dall'intelligence USA, in cui i comandanti militari iracheni avevano ricevuto l'autorizzazione ad
usare le armi di distruzione di massa contro le truppe americane in caso di attacco.
Una teoria ancora più elaborata, rilanciata dal settimanale Time, é che il bluff delle armi chimiche
sia partito in realtà dagli scienziati di Saddam, che avrebbero fatto credere all'ex-leader iracheno di
essere molto più avanti nelle ricerche di quanto lo fossero davvero. Al complotto avrebbero
partecipato anche alcuni generali responsabili delle ricerche militari che avrebbero messo in tasca
parte dei fondi destinati da Saddam alla creazione dei devastanti arsenali bio-chimici.
Un'altra ipotesi è che Saddam Hussein avesse allestito una serie di laboratori di ricerca pronti a
trasformare, con preavviso minimo, i risultati del loro lavoro in armi utilizzabili in un conflitto.
Alcuni parlamentari democratici credono però in un'altra teoria: che sia stato il presidente Bush il
protagonista del bluff maggiore dello scontro con Saddam, attribuendo al presidente iracheno il
possesso di armi che in realtà non erano a sua disposizione.
--------------------------------
2003-10-02
Altri due soldati americani muoiono in altrettanti agguati. Le due imboscate avvengono
poco dopo la mezzanotte: a Baghdad una pattuglia americana in perlustrazione viene attaccata con
armi di piccolo calibro. Un soldato morto e un altro ferito.
Vicino a Samara un convoglio della Quarta divisione fanteria viene attaccato con granate Rpg:
ucciso un altro militare USA.
Un convoglio militare americano formato da diversi camion cisterna resta vittima di un
agguato a Sud di Falluja. Nessuna vittima.
Uomini armati a bordo di una macchina sparano contro soldati americani che
pattugliavano a piedi il centro di Falluja ferendo due militari. I militari americani rispondono al
fuoco, colpendo quattro persone: una donna, un bambino, un uomo e un soldato iracheno.
A Samarra due guerriglieri iracheni che si accingevano a preparare un attentato
collocando una bomba su una strada nei pressi di una moschea rimangono dilaniati dall'esplosione
dell'ordigno.
Potrebbe costare un miliardo di dollari la caccia della Casa Bianca alle introvabili armi
per la distruzione di massa di Saddam Hussein. La ricerca, finora infruttuosa che è già costata oltre
contenuta nella sezione segreta dei fondi per 87 miliardi di dollari chiesti dalla Amministrazione
Bush al Congresso per la ricostruzione dell'Iraq e dell'Afghanistan. La rivelazione è del New York
Times.
Due attentati suicidi avvengono a Kirkuk, nel Nord dell'Iraq nei pressi di una
installazione utilizzata da soldati americani: i due kamikaze rimangono uccisi.
Il comandante in capo delle forze USA in Iraq, gen. Ricardo Sanchez, sostiene che gli
attacchi della resistenza irachena stanno diventando sempre più sofisticati. Ci sono segnali che la
guerriglia irachena - afferma il comandante americano - stia costruendo in Iraq strutture di
comando a più largo raggio.
Sanchez sostiene ancora che in media ogni settimana vengono uccisi da tre a sei soldati e ne
vengono feriti una quarantina.
L'agenzia dell'ONU per la sicurezza atomica (AIEA) chiede di poter vedere il
rapporto sull'Iraq dell'esperto USA, David Kay.
L'AIEA è ancora incaricata di controllare che l'Iraq non porti avanti nessun programma nucleare
militare, per il mandato del Consiglio di sicurezza dell'ONU e in base al Trattato di non
proliferazione nucleare.
--------------------------------
2003-10-03
Gli USA non sono riusciti a produrre alcuna prova per dimostrare che l'Iraq costituiva
una minaccia tale da giustificare la guerra. Lo afferma alla BBC l'ex capo degli ispettori dell'ONU
in Iraq, Hans Blix, commentando il rapporto presentato dalla commissione di esperti angloamericani incaricata di trovare le armi di distruzione di massa di Saddam Hussein.
“Il punto più importante è che non hanno trovato nessun deposito, né armi di distruzione di
massa di nessun genere. E questo non mi sorprende”, aggiunge Blix.
Di opinione nettamente contraria invece il ministro degli Esteri britannico, Jack Straw secondo
il quale il rapporto del consulente della CIA, David Kay non “ha indebolito le ragioni della
guerra. Il fatto che non siano state trovate armi ovviamente non significa che non ci siano”.
Il rapporto sulla ricerca in Iraq delle armi di distruzione di massa, che non sono state
trovate, trasmesso ieri al Congresso degli Stati Uniti, convince “più che mai” il senatore
democratico Ted Kennedy che la guerra all'Iraq “non era giustificata”, perché non c'era “una
minaccia imminente”.
--------------------------------
2003-10-04
L'ex capo degli ispettori dell'ONU per il disarmo dell'Iraq, Hans Blix, torna sulla
vicenda delle armi mai trovate e mette in guardia il Gruppo di ricerca, sotto comando americano,
contro il rischio di abbellire i loro rapporti sulle scoperte (non) fatte. “Non vogliamo una nuova
epidemia di abbellimenti - afferma Blix in un'intervista al quotidiano britannico Independent.
Secondo Blix, nulla nel rapporto di Kay sulle scoperte del Gruppo di ricerca costituisce “la
minaccia seria e attuale” agitata dal governo di Londra per giustificare l'entrata in guerra.
Disordini si registrano nello stadio di Nassirya, dove sono in corso i pagamenti agli ex
militari iracheni: lanci di sassi verso i militari italiani che garantiscono la sicurezza delle
operazioni. Nessun ferito, ma solo qualche contuso.
A Baghdad, in uno stadio in disuso, migliaia di ex militari dell'esercito iracheno si
ammassano per ritirare il risarcimento promessogli. Non chiedono solo la paga, chiedono
soprattutto lavoro. Scoppiano gli scontri, i soldati americani usano idranti e bastoni, gli ex soldati
iracheni lanciano sassi: un iracheno muore, colpito alla testa da un colpo di arma da fuoco. Molti
iracheni rimangono feriti, due sono gravi. Feriti anche due soldati USA.
A Bassora drammatica protesta di centinaia di ex soldati iracheni che volevano la loro
paga. Un soldato spara e uccide quello che crede essere un ex militare armato. Si scoprirà in seguito 
che l’assassinato era un guardiano di una scuola - per questo armato, ma senza divisa - che tentava
di contenere la folla.
700 nuovi soldati iracheni, addestrati dagli americani, giurano di difendere la patria in
una base militare nel nord del paese: “Onore e coraggio” è il loro motto, pronunciato alla presenza
del capo dell'amministrazione civile americana Paul Bremer. E’ questo il primo nucleo di un
esercito che dovrà avere, nei progetti, 27 battaglioni di fanteria formati da uomini di tutte le etnie
irachene. Gli uomini reclutati, dal mese di luglio, sono 3.000. I nuovi soldati, fa sapere la coalizione
angloamericana, “assisteranno la Quarta Divisione di fanteria e si occuperanno della sicurezza
delle frontiere”.
La città di Kirkuk è teatro di tre attentati contro la polizia locale e un ristorante
frequentato da soldati americani: nessuna vittima.
Un militare americano muore e un altro rimane ferito in un'imboscata a Baghdad.
Due militari americani che in Iraq si sono sposati con donne irachene sono stati puniti
dai loro comandanti. I soldati sono i sergenti Sean Blackwell, 27 anni, e Brett Dagen, 37.
Entrambi, per sposarsi, si sono convertiti all'Islam.
--------------------------------
2003-10-05
Attacco di mortaio contro il quartier generale delle forze americane vicino a
Baaquba, 60 km a nord-est di Baghdad.
Robin Cook lancia un nuovo pesante attacco contro Tony Blair: il premier britannico
sapeva prima dell'inizio della guerra in Iraq che Saddam Hussein non possedeva armi di
distruzione di massa ed ha fatto di tutto per convincere l'opinione pubblica della necessità di
attaccare Baghdad. La bordata dell'ex ministro britannico per i rapporti con il Parlamento, già
ministro degli Esteri, è contenuta in un nuovo libro - dal titolo Point of Departure - tratto da un
diario che l'esponente laburista ha tenuto nei mesi precedenti alla guerra.
Dal libro emerge che, due settimane prima della guerra, il premier ammise in privato che il regime
di Baghdad non poteva attaccare le truppe britanniche o americane con armi chimiche o
biologiche nell'arco di appena 45 minuti. Nel suo diario, Cook ricorda anche che il capo del Joint
intelligence commitee, John Scarlett, era “d'accordo” sul fatto che Saddam Hussein non aveva
questo tipo di armi.
Ancora tensione a Baghdad, tra ex soldati iracheni e militari americani per le paghe
che gli ex militari di Saddam Hussein non riescono ad avere.
Il comando delle forze americane in Iraq ha deciso di dispiegare tiratori scelti della
Tiger Force per difendere gli oleodotti iracheni nel nord da atti di sabotaggio. Gli atti di sabotaggio
contro gli oleodotti bloccano la produzione e l'esportazione del greggio.
--------------------------------
2003-10-06
Continua l’offensiva dell’ex capo degli ispettori dell’ONU, Hans Blix. In un’intervista
al quotidiano francese Le Monde, Blix accusa il presidente americano George Bush e il premier
britannico Tony Blair di aver dato per scontato che in Iraq esistevano armi di distruzione di
massa: “Non hanno mentito, ma hanno deformato o interpretato i fatti in modo eccessivo”.
A detta di Blix “non c'è alcuna prova che l'Iraq rappresentasse una minaccia nel marzo 2003'' ed
è piuttosto difficile che nel prossimo futuro ci si imbatta in armi di distruzione di massa appartenute
a Saddam Hussein. L'ipotesi secondo la quale Saddam Hussein avrebbe nascosto il suo arsenale
appare sempre più improbabile. Un'altra ipotesi evocata, il trasferimento dell'arsenale fuori
dall'Iraq prima della guerra, è difficilmente credibile. “Non mi vedo la Siria disposta ad accogliere
quelle armi a braccia aperte. Sono state distrutte alla vigilia della guerra? Mi sembra non molto
verosimile, con tutti gli ispettori ONU che circolavano nel paese”.
Due colpi di mortaio vengono sparati contro l'accampamento Kilo delle
truppe bulgare all'esterno della città santa di Kerbala.
Soldati americani aprono il fuoco e uccidono a Kirkuk due iracheni, a suo tempo
appartenenti all'esercito di Saddam Hussein, che assieme ad una folla di ex commilitoni
protestavano per il mancato pagamento degli stipendi.
Un ex giornalista dell'emittente televisiva satellitare Sky News, James Forlong, viene
trovato morto nella sua abitazione di Hove, nell'East Sussex (Inghilterra meridionale). Forlong era
stato accusato dalla BBC di aver inventato un reportage dal fronte e per questo era stato sospeso da
Sky.
Camp Cropper, il campo provvisorio per prigionieri iracheni situato accanto
all'aeroporto di Baghdad che ha suscitato in passato vivaci critiche da parte delle organizzazioni
per la difesa dei diritti dell'Uomo, viene chiuso definitivamente dagli americani. A Camp
Cropper le condizioni degli internati erano state giudicate pessime da varie organizzazioni
umanitarie. Il campo, costituito da tende e circondato da filo spinato, era stato criticato in
particolare da Amnesty International che aveva protestato per il trattamento dei prigionieri
ritenuto “contrario alla dignità dell'uomo”.
Camp Cropper è stato il più grande campo di detenzione di tutto l'Iraq.
“Tutti i prigionieri detenuti nelle prigioni di Baghdad (tra le quali Camp Cropper) hanno
dichiarato di essere stati sottoposti a trattamenti crudeli, inumani e degradanti subito dopo il loro
arresto”, aveva denunciato a fine giugno Amensty International. Il 17 settembre scorso, gli
americani avevano riconosciuto di avere in custodia diecimila prigionieri iracheni.
--------------------------------
2003-10-07
Un attacco a colpi di mortaio viene lanciato a Kirkuk contro la sede del Consiglio
supremo della rivoluzione islamica in Iraq (Sciri), provocando la morte di un impiegato e il
ferimento di un altro.
Il 29 agosto, in un attentato a Najaf, era stato ucciso l'ayatollah Mohammad Baqr al Hakim.
Il responsabile dell'ufficio accusa la rete terroristica al Qaida e i fedeli all'ex presidente Saddam
Hussein.
Un colpo di mortaio viene sparato contro il ministero degli Esteri di Baghdad,
esplodendo nel giardino del complesso senza causare vittime.
Due militari americani della 82/ma Divisione aviotrasportata muoiono dilaniati da
una bomba a Al Haswah, a una trentina di chilometri a ovest di Baghdad. Con loro perde la vita
anche un interprete, mentre altri due militari rimangono feriti.
A Ramadi muore un soldato del Terzo reggimento blindato di cavalleria colpito da
una bomba.
Attentato contro un commissariato di Baaquba: tre agenti di polizia iracheni rimangono
feriti.
Il gen. Tommy Franks, comandante delle forze militari USA nella guerra in Iraq,
riceverà cinque milioni di dollari per scrivere le sue memorie. L'asta per assicurarsi le memorie
dell'ex comandante delle truppe americane, appena andato in pensione, viene vinta dalla casa
editrice Regan Books (una divisione della Harper Collins).
Dieci anni fa il gen. Norman Schwarzkopf, responsabile americano della prima guerra del Golfo,
aveva ricevuto sei milioni di dollari dalla Bantam, mentre Colin Powell aveva ottenuto ancora di
più: 6,5 milioni di dollari.
I reduci dalla guerra in Iraq dovranno ricevere sostegno psicologico al loro ritorno a
casa: lo dispongono le autorità militari degli Stati Uniti, memori dell'impatto che le esperienze
vissute al fronte possono avere sui militari. Psicologi militari e consiglieri spirituali di varie fedi
vengono mobilitati per aiutare i reduci ad attenuare e ad assorbire le conseguenze emotive di quello
che hanno visto, sentito, sofferto o inferto.
--------------------------------
2003-10-08
Migliaia di manifestanti e di miliziani sciiti si radunano vicino a una moschea di
Baghdad per protestare contro l'arresto, avvenuto due giorni fa, di due dignitari sciiti, sheik
Moayad Khazraji e Jalil al-Choumari i quali si erano pubblicamente espressi contro
l'occupazione americana.
Un veicolo blindato viene distrutto nel corso di un attacco contro le forze americane
nella zona di Kirkuk.
Un militare americano rimane ferito in un altro attacco avvenuto nei pressi di Tikrit.
Ancora a Kirkuk un poliziotto iracheno viene ucciso e un altro gravemente ferito nel
corso di un attacco con lanciarazzi da parte di sconosciuti contro un posto di blocco stradale.
E' ancora braccio di ferro tra la coalizione che occupa l'Iraq e il governo provvisorio
nominato dagli americani: sul prospettato arrivo di 10-20 mila soldati turchi i disaccordi persistono
e per scongiurare una grave crisi si sta cercando il compromesso.
Gli USA stanno cercando di coinvolgere la comunità internazionale nella difficile gestione del
dopoguerra e il parlamento di Ankara ieri ha dato il disco verde allo spiegamento in Iraq di un
contingente. Diversi esponenti del Consiglio provvisorio hanno però espresso la loro netta
contrarietà, affermando che la presenza di truppe turche rischierebbe di acuire l'instabilità del
Paese, specie nel nord dove forte è la presenza di curdi. Se alla fine le truppe di Ankara
arriveranno, saranno il rimo contingente islamico ad essere schierato in Iraq.
Un convoglio di 20 autocarri turchi viene attaccato nel nord dell'Iraq da un gruppo di
circa 150-200 uomini armati che sgozzano tre degli autisti e danno fuoco a 7 dei camion. Il
convoglio viene attaccato lungo la superstrada che da Baghdad porta a Mossul, nei pressi di Beidji,
Un soldato americano rimane ucciso in un attacco con Rpg contro un convoglio
militare vicino a Baquba.
--------------------------------
2003-10-09
Non temendo di coprirsi di ridicolo, il consigliere per la sicurezza nazionale degli
USA, Condoleezza Rice, afferma che Saddam Hussein non aveva mai rinunciato alle armi di
distruzione di massa e squadre di esperti americani hanno trovato la prova che il regime aveva
l'ambizione e la capacità di ricorrere ad armi di sterminio, che, però, non sono state trovate. La
consigliera di Bush fa riferimento al rapporto al Congresso del capo degli ispettori della CIA,
David Kay, affermando che esso prova le intenzioni del deposto presidente iracheno di dotarsi di
armi di sterminio.
Sono le 8.30 del mattino (le 6.30 in Italia) quando un'auto con a bordo un kamikaze si
presenta ai cancelli della stazione di polizia del misero e popoloso quartiere sciita di Sadr City (una
volta Saddam City) nella parte Est della capitale. All'Alt, invece di fermarsi, l'attentatore schiaccia
l'acceleratore, travolge le guardie e pochi metri dopo fa detonare la bomba che ha in auto: nella
deflagrazione rimangono uccise nove persone, tre poliziotti, cinque civili e il kamikaze. Altre 38
persone rimangono ferite, otto delle quali gravemente.
Sempre a Baghdad, in un altro quartiere, Josè Antonio Bernal Gomez, ufficiale di
aeronautica, vice responsabile in Iraq del Centro nazionale di intelligence spagnolo, viene
assassinato nella sua abitazione.
Attaccato un convoglio americano nei pressi di Falluja. Non si registrano vittime.
Il direttore del Dipartimento per l'elettricità del Nord Iraq, Sabah Choukour,
subisce un tentativo di assassinio, nei pressi della sua abitazione, a Kirkuk.
D'ora in avanti i militari americani feriti non pagheranno il vitto mentre sono ricoverati
in un ospedale militare: lo decide all'unanimità la Camera di Washington, abrogando una
disposizione giudicata “offensiva” e “imbarazzante”.
La questione era emersa dopo che i feriti dell'Iraq s'erano visti fatturare 8 dollari e 10 centesimi per
ogni pasto consumato in ospedale. Per alcuni, la fattura aveva raggiunto
centinaia di dollari, visto che le loro ferite li avevano costretti a mesi di ricovero.
L'obbligo di pagare il vitto in ospedale era stato giustificato dai vertici del Pentagono con il fatto
che, quando i militari non mangiano in mensa, ricevono 8 dollari 10 centesimi per ogni pasto.
Ancora sangue a nel quartiere della capitale di Sadr City: nella notte, in una imboscata
restano uccisi due soldati americani e, nel successivo rastrellamento da parte dei militari USA,
perdono la vita anche due civili iracheni.
--------------------------------
2003-10-10
Ai funerali dei due civili uccisi ieri a Sadr City, coincisi con la preghiera settimanale
islamica, una folla inferocita di fedeli scandisce slogan contro l'occupazione americana, mentre
l'imam lancia un minaccioso monito: “Noi vietiamo alle forze americane l'ingresso a Sadr City. In
questo momento la gente non vuole vedere degli impuri in giro”, grdia l'imam Cheikh Abdel
Haji al Darraji davanti alle due bare e a migliaia e migliaia di fedeli, che a loro volta urlano slogan
come: “Si ai martiri. No agli americani. Gli USA sono nemici di Dio”.
Nella regione di Falluja un iracheno rimane ucciso da colpi di arma da fuoco esplosi
da militari americani.
A Erbil, sempre nel Nord, due poliziotti e due civili iracheni vengono uccisi da un
attacco della guerriglia.
A Baghdad un soldato americano rimane ferito in un assalto a colpi granate.
L'amministratore civile americano Paul Bremer continua ad ostentare ottimismo e
difende i progressi registrati nei sei mesi dalla caduta del regime di Saddam Hussein: “Il 90 per
cento degli attacchi avviene sul 5 per cento del territorio, cosa che - afferma Bremer - non pone
minacce strategiche”.
Due dipendenti della compagnia petrolifera irachena North Oil Company (NOC)
muoiono e altri quattro rimangono feriti nei pressi di Kirkuk in seguito all'esplosione di un ordigno
al passaggio dell'autobus sul quale viaggiavano. Allo stesso tempo, un vasto incendio divampa su
un tratto di un oleodotto tra Kirkuk e la raffineria di Baiji.
Quattro poliziotti iracheni rimangono feriti in un attacco con granate vicino a
Baaquba.
Un soldato americano rimane ferito nel corso di un attacco con granate contro un
gruppo di militari statunitensi a Yarmouk, un quartiere nella parte Ovest di Baghdad.
--------------------------------
2003-10-11
Un ufficiale di polizia iracheno rimane ucciso e sei poliziotti feriti in un attacco a
colpi di bombe a mano a Garbala
--------------------------------
2003-10-12
Cinque milioni di pellegrini sciiti giungono a Kerbala per celebrare l'anniversario della
nascita e della scomparsa dell'imam Mehdi.
Mehdi è l’”imam atteso” per gli sciiti. Fu imprigionato da bambino e scomparve all'età di cinque
anni. Un giorno tornerà e salverà il mondo, dicono i suoi fedeli.
La guerriglia irachena alza il tiro ma, anche se per poco, manca il bersaglio. Obiettivo
il Baghdad Hotel, un piccolo albergo che sorge nel centro della capitale irachena, dove risiedono
impiegati e funzionari della CIA. I morti sono sette, tutti iracheni - tra questi l'attentatore suicida -
e una decina i feriti, alcuni dei quali in gravi condizioni.
Molti giornali americani che hanno ricevuto nei giorni scorsi lettere inviate da soldati
in Iraq sull'asserito successo dell'operazione per la ricostruzione del Paese nel dopoguerra scoprono
un dato inquietante: le missive sono tutte uguali.
Le lettere, inviate a 11 giornali, provengono da soldati del secondo battaglione del reggimento
aviotrasportato di fanteria, altrimenti conosciuto come “the Rock”.
Le lettere, di cinque capoversi, sono giunte nelle redazioni mentre l'Amministrazione del
presidente George W. Bush è impegnata in un'offensiva di pubbliche relazioni per far fronte alla
delusione degli americani per la sua politica irachena.
Nel testo-fotocopia si parla degli sforzi dei soldati per rimettere in sesto le organizzazioni di polizia
e vigili del fuoco, costruire impianti per l'approvvigionamento idrico e le fognature a Kirkuk, nel
nord dell'Iraq, dove il battaglione è di stanza.
Si scoprirà in seguito che a scrivere le lettere e a farle firmare ai soldati è stato uno zelante ufficiale
del battaglione.
--------------------------------
2003-10-13
Il ministro del Petrolio iracheno Ibrahim Mohammad Bahr al Ulum e Al
Mussaui, vice del dirigente iracheno Ahmed Chalabi, sfuggono a Baghdad a un attentato. I due
uomini erano a bordo della stessa vettura che viaggiava in un convoglio di cinque veicoli, quando il
convoglio è finito sotto il fuoco di sconosciuti che sparavano da una vettura lanciata a grande
velocità. Nessuno rimane ferito nell'attacco.
Un guerrigliero iracheno muore ed altri tre vengono feriti in uno scontro a fuoco con
le forze americane nei pressi di Baaqouba. Lo scontro a fuoco avviene dopo l'arresto da parte degli
americani di 20 persone nel corso di perquisizioni condotte nel villaggio di Zagenia, ad una
quindicina di km a Nord di Baaqouba, nei pressi del confine con l'Iran.
Quattro soldati britannici rimangono leggermente feriti in due attentati dinamitardi
avvenuti a Bassora.
Le forze americane arrestano l'imam della più importante moschea della città di
Falluja, scheikh Chaker Nazzal, e quattro studenti della scuola religiosa della moschea. Lo sheikh
Nazzal ha 61 anni ed è considerato come una delle personalità religiose più rispettate di Falluja,
dove gode di grande popolarità. Nei suoi sermoni egli ha spesso invitato la popolazione ad evitare
qualsiasi forma di contatto con le forze americane.
Un soldato americano viene ucciso a Tikrit dopo essere stato colpito da un razzo
lanciato da sconosciuti.
Un altro soldato USA muore e due rimangono feriti quando il convoglio sul quale
viaggiavano, nei pressi della città di Jalawla, 120 chilometri a nordest di Baghdad, viene colpito da
un ordigno che esplode al passaggio del convoglio. Il soldato morto faceva parte della quarta
divisione di fanteria.
Allarmato dal numero di suicidi tra i soldati in Iraq, l'esercito americano ha
incaricato una equipe medica di cercare di stabilire se contribuiscono al preoccupante fenomeno lo
stress da combattimento e la lunga durata dell'impegno nel paese mediorientale. A scriverlo è il
quotidiano Usa Today. Negli ultimi sette mesi almeno undici soldati e tre marines si sono suicidati
in Iraq, il che equivale a un tasso annuale di 17 per 100.000, più alto rispetto al tasso generale
dell'anno scorso riferito dai militari che era 8-9 per 100.000 (quello dell'esercito è comunque più
alto, 10-13).
La maggior parte dei suicidi in Iraq è avvenuta successivamente al 1 maggio, dopo che era stata
decretata la fine delle operazioni militari vere e proprie.
UsaToday ricorda che l'esercito ha rimandato in patria dall'Iraq 478 soldati per problemi relativi a
questioni di salute mentale.
L'esercito degli Stati Uniti annuncia di aver concluso l'indagine sulle accuse di
maltrattamenti a prigionieri di guerra iracheni rivolte a quattro soldati del corpo di spedizione
americano. I militari sotto indagine appartengono al 320/m battaglione di polizia militare, di
stanza ad Ashley in Pennsylvania. Le accuse nei loro confronti sono di avere colpito e preso a calci
prigionieri di guerra iracheni, mentre li stavano scortando a un campo di concentramento nel sud
dell'Iraq. I soldati hanno ammesso i fatti, ma hanno sostenuto di avere agito per legittima difesa.
--------------------------------
2003-10-14
Un'autobomba esplode a 25 metri dal portone dell'ambasciata turca di Baghdad.
L’attentato avviene proprio mentre Ankara sta per prendere la difficile decisione di inviare una
divisione di truppe turche a nord o ad ovest di Baghdad per cooperare con gli anglo-americani.
L'autobomba guidata da un kamikaze lascia sul terreno tre morti (uno è l’attentatore) e sei feriti.
Due soldati americani muoiono e un terzo resta ferito in un incidente stradale a
Baghdad: un veicolo delle forze d'occupazione e un'auto civile si scontrano. I soldati
appartenevano tutti alla 1/a divisione corazzata.
Un soldato viene trovato morto annegato nel fiume Eufrate, presso una diga a NordOvest di Baghdad. Il militare apparteneva al 3/o reggimento di cavalleria corazzata
Un gruppo finora sconosciuto, le Brigate del Martire di Mehrab rivendica
l'omicidio di Josè Antonio Bernal, l'agente dell'intelligence spagnolo ucciso a Baghdad il 9
ottobre. Nel comunicato scritto in arabo, lanciato nel cortile della sede dell'agenzia EFE nella
capitale irachena, il gruppo sostiene che Bernal è stato ucciso per vendetta per “quelli rinchiusi
nelle carceri spagnole”, apparentemente un riferimento ai presunti membri di Al Qaida arrestati in
Spagna, ma parla anche di “112 discepoli di Al-Sadr che sono in prigione” e denuncia le
“aggressioni” contro dirigenti sciiti e “le moschee dei nostri fratelli sanniti”.
Un iracheno rimane ferito nel primo scontro a fuoco delle truppe spagnole presenti
nel Sud dell'Iraq. L'incidente avviene nella provincia di Al Diwaniya, dove una pattuglia della
Legione spagnola in servizio su una strada viene attaccata da due uomini armati che viaggiano a
bordo di un'automobile.
Scontro armato a Serbala fra miliziani del dignitario sciita radicale Moqtada Sadr e
seguaci di un altro dirigente sciita, Ali Sistani: il bilancio finale è 18 feriti. Lo scontro avviene
quando un centinaio di miliziani dell'Esercito del Mehdi di Moqtada Sadr cercano di assumere il
controllo dei mausolei degli imam Abbas e Hussein. Seguaci dello sheikh Sistani, uno degli alti
dignitari della Hawza (massima autorità religiosa sciita in Iraq) riescono a respingere i miliziani
di Sadr verso una moschea nelle vicinanze, dove resistono fino all'alba, prima di ritirarsi.
Circa un quarto dei soldati americani di stanza in Iraq (cioè oltre 30 mila uomini) non
dispongono delle armature più sofisticate in dotazione alle forze armate degli Stati Uniti: lo
ammettono fonti del Pentagono. Le armature in ceramica sono efficaci contro i proiettili dei fucili
d'assalto e hanno cominciato a essere introdotte quattro anni or sono, ma bisognerà attendere fino a
dicembre perché tutti i militari americani in Iraq ne dispongano.
Numerosi guerriglieri infiltrati in Iraq dalla Siria vengono uccisi da soldati
americani dopo che avevano aperto il fuoco contro un elicottero americano, costringendolo a
atterrare.
--------------------------------
2003-10-15
“Ci guardammo l'un l'altro e dicemmo: 'Non hanno nulla’”: lo racconta Steve
Allinson, uno degli ispettori dell'ONU in Iraq nell'inverno scorso, ricordando alla televisione
americana CBS come visse, il 5 febbraio scorso, il rapporto del segretario di Stato americano
Colin Powell al Consiglio di Sicurezza dell'ONU. Powell doveva fornire prove del fatto che l'Iraq
possedeva armi di distruzione di massa biochimiche, che gli ispettori dell'ONU non trovavano.
Allinson seguì il rapporto in tv con una dozzina di colleghi: “A molti venne da ridere più volte,
perché le informazioni che Powell presentava non significavano assolutamente nulla”.
Nello stesso programma della CBS, Greg Thielmann, l'uomo allora incaricato di analizzare la
minaccia irachena al Dipartimento di Stato, accusa Powell di avere fornito nel suo rapporto
informazioni distorte: “L'Iraq all'epoca non costituiva una minaccia imminente per nessuno,
neppure per i suoi vicini”. Per Thielmann, la decisione politica di attaccare l'Iraq era stata presa e
tutte le informazioni dell'intelligence vennero quindi interpretate in tale direzione: “I responsabili
dell'Amministrazione sapevano quel che volevano che l'intelligence dimostrasse e furono sordi e
ciechi a ogni informazione di segno diverso. Colpa dell'intelligence, ma soprattutto colpa
dell'Amministrazione”.
Due uomini assassinano il direttore di un ospedale di Bassora. Il dottor Haider al
Baaj viene ucciso con un colpo di pistola alla testa, mentre stava uscendo dall'ospedale. Baaj era
stato nominato direttore dell'ospedale dopo la guerra che ha portato alla caduta del regime di
Saddam Hussein.
--------------------------------
2003-10-16
Quattro cittadini giordani che viaggiavano in taxi a Baghdad vengono uccisi da soldati
americani che sparano contro il loro veicolo che non si ferma ad un posto di blocco. La strage
avviene all'alba quando un convoglio composto da diversi taxi stava prendendo la strada alla volta
di Amman.
Una mina esplode al passaggio di un convoglio militare americano vicino a Baaqouba
senza causare vittime.
Il Consiglio di sicurezza dell’ONU approva la risoluzione 1511 che contiene la
benedizione delle Nazioni Unite a una forza multinazionale in Iraq. Per gli Stati Uniti che
l'hanno proposta e hanno ottenuto il voto unanime al termine di settimane di negoziati si tratta di
una vittoria diplomatica importante, anche se la risoluzione stessa è una cornice senza quadro che,
al di là delle affermazioni di principio sul rafforzamento del ruolo dell'ONU e l'accelerazione del
passaggio dei poteri a un nuovo governo iracheno, lascia che tutti i poteri in Iraq restino
saldamente in mano USA almeno per un anno.
Una bomba piazzata da guerriglieri iracheni in una strada a Tikrit esplode uccidendo
una bambina di quattro anni e ferendo la sua sorellina, mentre le due bambine stavano andando a
scuola.
Tre soldati americani e due poliziotti iracheni a Kerbala rimangono uccisi nel corso di
un attacco della guerriglia irachena. L'agguato avviene contro una pattuglia presa di mira con
granate Rpg e colpi di Kalashnikov sparati dai tetti della case. Nell'agguato sono feriti anche altri
quattro militari USA e cinque poliziotti iracheni.
A Kirkuk il capo dei vigili della città sfugge a un attentato: un razzo colpisce la sua
auto, distruggendola, mentre egli si trovava a circa 20 metri di distanza.
Un ordigno scoppia sempre a Kirkuk nel giardino della casa di un giovane ritenuto
un collaborazionista. Nell'esplosione muore l'anziana madre dell'uomo.
Un razzo colpisce la sede di Kirkuk dell'Intesa nazionale irachena, raggruppamento
del presidente in carica del Consiglio nazionale provvisorio.
--------------------------------
2003-10-17
Un soldato americano resta ucciso dall'esplosione di una bomba e due altri sono feriti
nell'area di Baghdad.
A Falluja una bomba esplode sotto un jeep mentre sette veicoli militari americani
stavano attraversando una strada nel centro della città. Tre soldati restano feriti.
Ancora a Falluja un altro soldato USA viene ferito in un agguato.
A Kirkuk un'auto esplode vicino al quartier generale del contingente USA senza
provocare vittime.
A Bassora una pattuglia britannica rimane coinvolta in uno scontro a fuoco tra gruppi
iracheni rivali. I soldati britannici aprono il fuoco e uccidono un civile iracheno.
--------------------------------
2003-10-18
Due riservisti dei marines impegnati in Iraq dovranno rispondere dell’accusa di
omicidio preterintenzionale in seguito alla morte di un prigioniero di guerra iracheno. Per lo stesso
caso, sei loro commilitoni sono accusati di reati minori, che vanno dall’aggressione alla negligenza.
I due accusati di omicidio, oltre che di crudeltà, violenze e maltrattamenti, sono il magg. Clark
Paulus e il caporale Christian Hernandez. Tutti gli otto imputati appartengono al 2/o battaglione
del 25/o reggimento dei marines e sono detenuti nella loro base in California. I casi saranno
esaminati dall'equivalente militare di un gran giurì che condurrà l'istruttoria e deciderà se sottoporre
gli accusati alla corte marziale.
--------------------------------
2003-10-19
Un agguato costa la vita a due soldati della quarta divisione di fanteria statunitense.
L’attacco avviene a Kirkuk: un gruppo di guerriglieri apre il fuoco con armi leggere e lanciarazzi.
Nello stesso attacco un altro soldato resta ferito.
Un convoglio americano viene attaccato con razzi anticarro a Khaldiya. Il convoglio
stava attraversando il centro della città quando un razzo anticarro colpisce un jeep, distruggendola.
Nessuna vittima.
Due soldati USA muoiono e un altro resta ferito in un attacco con razzi anticarro
presso Tikrit.
Due iracheni muoiono e almeno altri 15 rimangono feriti nell'esplosione
accidentale di un ordigno che alcuni poliziotti cercavano di disinnescare. L'incidente avviene a Dali
Abbas, un villaggio situato a circa 60 km a nord di Baaquba, dopo che alcuni agenti avevano
scoperto un ordigno esplosivo.
Un messaggio attribuito a Saddam Hussein chiama i capi delle tribù irachene alla
Jiihad (guerra santa), ad aiutare “chi resiste” e a colpire chi collabora con le forze d'occupazione
“con il pugno di ferro”. La lettera viene recapitata all'agenzia di stampa francese France Press ed
è già stata distribuita il 13 ottobre in numerose case di Tikrit da persone che si presentavano come
“uomini di Saddam Hussein”.
Un giovane iracheno muore colpito dai proiettili sparati da soldati americani che
stavano tentando di rimuovere uno dei carri finiti in un’imboscata a Falluja e caduti, a loro volta, in
un secondo agguato. Alcuni dei proiettili sparati raggiungono dei passanti, tra i quali la vittima.
Il Pentagono annuncia di aver già pronto un piano per il disimpegno delle truppe
americane dall’Iraq. Il progetto prevede una riduzione graduale dei 130 mila soldati adesso
dislocati, col morale sempre più basso, nell'ex-dominio di Saddam Hussein: resteranno in 100 mila
nella estate del 2004, caleranno ulteriormente a 50 mila nel 2005. Il piano di riduzione delle truppe
messo a punto dal Pentagono, il primo del genere, prevede il progressivo affidamento a forze
irachene (e a eventuali truppe straniere) delle mansioni di sicurezza attualmente svolte dai soldati
americani.
Il New York Times rivela che uno studio del Dipartimento di Stato americano, che
aveva previsto gran parte dei problemi che hanno colpito l'Iraq nella fase post-Saddam, è stato
ignorato dal Pentagono. Lo studio, avviato nell'aprile 2002 e durato quasi un anno, aveva previsto
con grande precisione alcuni dei maggiori problemi incontrati dalle forze americane nella fase di
ricostruzione: i saccheggi indiscriminati, la difficoltà nel ripristino dei sistemi idrici ed elettrici,
l'infiltrazione di gruppi terroristici, la passività della popolazione irachena.
La ricerca era basata sulle analisi e sulle discussioni di 17 diversi gruppi di lavoro composti da
emigrati iracheni (avvocati, ingegneri, uomini d'affari) e da esperti dei problemi del Paese. Lo
studio aveva prodotto oltre duemila pagine di dettagliata analisi sui passi necessari nella fase di
ricostruzione per evitare problemi che invece si sono puntualmente verificati.
--------------------------------
2003-10-20
Due guerriglieri, un iracheno ed un siriano, vengono uccisi nello scontro a fuoco
seguito all'attacco di un gruppo di ribelli armati contro una pattuglia americana. Nell'agguato resta
ucciso un soldato USA dell'82/ma divisione aviotrasportata ed altri cinque suoi commilitoni sono
feriti. Il gruppo armato avrebbe aperto il fuoco contro la pattuglia americana dopo che il mezzo a
bordo del quale viaggiavano era saltato su un ordigno esplosivo. Subito dopo, gli assalitori hanno 
sparato con armi leggere contro gli americani che hanno risposto al fuoco, uccidendo due degli
aggressori.
Brucia un oleodotto nei pressi di Baiji, dove sorge la più importante raffineria di
petrolio dell'Iraq, 225 chilometri a nord di Baghdad. L’incendio viene provocato da un attentato. La
raffineria di Baiji riceve il petrolio dai giacimenti di Kirkuk, nel Kurdistan iracheno.
L'organizzazione Human Rights Watch denuncia la morte di almeno 20 civili a
Baghdad avvenuta in circostanze sospette dopo la fine della guerra. In un rapporto pubblicato a
New York, l'organizzazione che si batte per i diritti umani nel mondo accusa le autorità militari
statunitensi di non aver condotto alcuna indagine sui casi in cui è sospettato un uso indiscriminato e
eccessivo della forza.
“E' una tragedia il fatto che i soldati americani abbiano ucciso un numero così alto di civili a
Baghdad”, afferma Joe Stork, direttore esecutivo ad interim dei settori Medio Oriente e Nord
Africa per lo HRW. “Ma ciò che è veramente incredibile - aggiunge - è il fatto che le autorità
militari non diano alcuna importanza a questi morti”.
Lo HRW afferma di essere in grado di confermare la morte di 20 civili per mano degli americani
tra il primo maggio e il 30 settembre. L'organizzazione ha inoltre raccolto quelle che ha definito
“notizie credibili” di altre 74 vittime civili irachene nello stesso periodo.
--------------------------------
2003-10-21
Un convoglio di militari polacchi subisce un attacco vicino alla località Al-Mahawil, a
Soldati USA sparano in aria nel centro di Baghdad per tenere testa ad una folla
inferocita di migliaia di persone che stavano inscenando una protesta. Nessun ferito.
Una trentina di soldati americani, dopo avere usufruito di circa due settimane di
permesso in patria, decidono di non tornare in Iraq. La notizia è del Washington Post che cita fonti
militari ufficiali.
I militari e le forze di sicurezza presenti in Iraq sono complessivamente 242.000. Lo
afferma il segretario americano alla Difesa Donald Rumsfeld nel corso di una conferenza stampa
al Pentagono. Di questi, 133.000 sono americani, 24.000 provengono da 32 paesi che fanno parte
della coalizione internazionale, 85.000 sono iracheni e svolgono soprattutto compiti di polizia o di
sorveglianza delle strutture petrolifere. Il segretario alla Difesa esclude qualsiasi riduzione di
truppe, almeno per il momento, confermando che gli Stati Uniti rimarranno in Iraq “il tempo
necessario, con il numero di militari necessario”.
Un soldato americano rimane ucciso e uno ferito in un incidente avvenuto mentre i
due stavano facendo lavori di manutenzione non meglio specificati. Entrambi appartenevano al
--------------------------------
2003-10-22
Due soldati americani restano feriti dall'esplosione di un ordigno al passaggio del loro
veicolo militare nei pressi di Kirkuk.
Una bomba esplode nel tunnel di una superstrada al centro di Baghdad, ferendo
leggermente due soldati americani di pattuglia.
Quattro soldati americani vengono gravemente feriti dall'esplosione di un ordigno al
passaggio della loro jeep nella città di Falluja.
Centinaia di persone manifestano a Khaldiya per chiedere la liberazione di tre donne
arrestate dalle forze americane al posto dei loro mariti accusati di far parte delle resitenza irachena
contro gli americani.
Le cose non vanno come dovrebbero: la guerra internazionale contro il terrorismo non
dà i risultati sperati in nessuno dei due paesi e gli americani si devono preparare a rimanere a lungo
sia in Iraq, sia in Afghanistan. Un appunto di Rumsfeld, datato 16 settembre, esprime questi
dubbi: a parlarne, con ampio rilievo, è Usa Today, il più diffuso quotidiano statutitense. Pur
minimizzandone la portata, il portavoce del Pentagono, Larry Di Rita, ne riconosce l'autenticità.
--------------------------------
2003-10-23
Soldati americani uccidono a Mossul due uomini che facevano parte di un commando
che li aveva attaccati, ferendone un altro. L'attacco viene compiuto da un commando di quattro
uomini contro un acquartieramento della 101/a divisione aviotrasportata.
La polizia irachena scopre in un quartiere meridionale di Baghdad due autobombe
pronte ad esplodere ed arresta un siriano che confessa di avere imbottito di esplosivo i veicoli.
Un soldato americano della 82/a divisione aviotrasportata rimane ferito a Falluja,
circa 50 km a ovest di Baghdad, in un attacco dinamitardo.
Un soldato americano ucciso e due suoi commilitoni feriti presso Baluba
nell'esplosione di un ordigno avvenuta al passaggio di un convoglio di militari della 4/a divisione di
fanteria.
Una potente bomba esplode vicino ad un oleodotto a sud della località di Qayarrah,
circa 150 km a nord di Baghdad. La deflagrazione provoca la morte di due iracheni della difesa
civile e il ferimento di altri 10 uomini.
Una donna e cinque bambini rimangono feriti, uno gravemente, dall'esplosione di una
granata con la quale giocavano in un campo abbandonato dell'ex esercito iracheno vicino a
Baaquba.
--------------------------------
2003-10-24
Due iracheni lanciano granate Rpg contro un convoglio americano nel villaggio di
Hib Hib, vicino Baaquba. I militari a bordo di un camion sparano sugli assalitori, uccidendoli.
Due soldati USA vengono feriti da un'autobomba che esplode al passaggio di un
convoglio nel centro di Fallujia.
Due soldati americani perdono la vita ed altri quattro rimagono feriti in un attacco a
colpi di mortaio nella regione di Samara.
La Francia ribadisce che non intende inviare truppe in Iraq a sostegno delle forze
internazionali guidate dagli USA. Nel corso di una visita ad Atene, il ministro della difesa
francese, Michell Alliot-Marie, spiega che la Francia “partecipa allo sforzo umanitario, ma non
si pone la questione di inviare truppe”.
Jessica Lynch, bianca, è stata trattata decisamente meglio di Shoshana Johnson,
nera. Lo sostengono i familiari della Johnson, uno dei sei soldati americani che rimasero
prigionieri degli iracheni per 22 giorni. La Lynch, ferita quando fu catturata, il 23 marzo e
“liberata” con una messinscena delle truppe USA, è stata congedata con tutti gli onori dall'esercito
all'inizio di settembre e le è stata riconosciuta una invalidità dell'80 per cento, con un pensione di
oltre mille dollari al mese. Alla Johnson, che non è stata ferita, ma che oltre a subire una dura
prigionia soffre di dolori alle gambe, di gravi disturbi psicologici ed è una ragazza madre è stata
riconosciuta invece una invalidità del 30 per cento soltanto, il che significa una pensione di circa
Un soldato americano viene ucciso in un attacco della guerriglia irachena a Mossul.
Il soldato faceva parte della 101.a brigata aerotrasportata.
Il capo della polizia di Amarah, una delle maggiori città dell'Iraq del Sud, viene ucciso
in un agguato mentre stava uscendo da una moschea al termine delle tradizionali preghiere del
venerdì. Secondo fonti della polizia locale, il generale di brigata Hamid Hadi Hassan al-Abe è
stato raggiunto da diversi colpi d'arma da fuoco.
11 membri della squadra di taekwondo (un'arte marziale di origine coreana) del
Kurdistan iracheno rimangono feriti, tre in modo grave, in un attacco a colpi di mitra contro
l'autobus su cui viaggiavano nella regione montagnosa di Hamrin, 125 km a Sud di Kirkuk.
--------------------------------
2003-10-25
Tre soldati di una pattuglia americana rimangono feriti a Baghdad dall'esplosione di
una bomba collocata al margine di una strada che essi stavano percorrendo.
Cinque soldati americani feriti, di cui due gravemente, in un attacco seguito da scontri
a fuoco con aggressori sconosciuti a Khaldiya.
Ad ovest di Tikrit granate Rpg vengono lanciate contro un elicottero USA Black
Hawk che precipita e prende fuoco. Nell'attacco cinque militari restano feriti.
Presso Fallujah due iracheni una interprete e una guardia del corpo perdono la vita
e un ingegnere civile americano rimane gravemente ferito nell'incendio della vettura a bordo della
quale viaggiavano, colpita da tiri di soldati USA. In precedenza una jeep americana era stata colpita
da un ordigno. I soldati aprono il fuoco con mitragliatori contro le auto che transitavano.
Un soldato britannico resta ferito a Bassora dall'esplosione di una bomba al passaggio
di un convoglio di cui faceva parte.
--------------------------------
2003-10-26
La guerriglia irachena lancia 29 razzi contro l'hotel Rashid dove è alloggiato il
sottosegretario alla Difesa USA, Paul Wolfowitz. Il numero due del Pentagono scampa
all'attacco, ma un militare americano - un colonnello - muore e altre 15 persone rimangono feriti.
Tra i feriti vi sono sette civili iracheni, quattro militari USA e quattro stranieri tra cui una donna
italiana, funzionaria ai beni culturali e archeologici a Baghdad. L'attacco avviene contro l'albergo
dove, dalla fine della guerra, alloggiano ufficiali e funzionari dell'Autorità provvisoria della
coalizione anglo-americana. L'azione è estremamente audace in quanto gli aggressori - nonostante
le rigide misure di sicurezza che circondano l'hotel Rashid e le sue immediate vicinanze - sono
riusciti a piazzare un lanciarazzi multiplo a soli 400 metri dall'edificio e ad azionarlo con un
meccanismo a tempo che ha consentito loro di allontanarsi pochi minuti prima che i razzi partissero.
Due soldati americani vengono feriti dall'esplosione di un ordigno artigianale al
passaggio del loro convoglio a Balad, una trentina di chilometri a nord di Baghdad.
Altri due soldati americani rimangono feriti in uno scontro armato a Chalabi, nei
pressi della città di Falluja. Lo scontro avviene quando alcuni sconosciuti attaccano un convoglio
militare con lanciarazzi anticarro. Due degli assalitori vengono uccisi
Un sergente dell'esercito spagnolo, Luis Puga Gandar, 29 anni, muore dopo essere
stato gravemente ferito a Diwaniyah, nel sud dell'Iraq, da un colpo partito accidentalmente
dall'arma di un collega.
Un ordigno esplosivo viene scoperto e disinnescato vicino ad un posto di polizia a
Kirkuk. L'ordigno di cinque chili era stato collocato su una strada principale nella parte est della
città.
Il segretario di Stato americano Colin Powell si dice sorpreso dalla portata degli
attacchi che gli Stati Uniti stanno subendo in Iraq dopo la fine ufficiale delle ostilità. Powell lo
dice alla NBC, rispondendo ad una domanda sull'attentato al quale il numero due del Pentagono,
Paul Wolfowitz, è riuscito a scampare. “Non ci aspettavamo che ci sarebbero stati attacchi così
intensi e così lunghi”, afferma Powell.
Il vice sindaco di Baghdad, Faris al Assam, viene ucciso da colpi di arma das fuoco
esplosi da un'auto in corsa. Al Assam era da poco rientrato da Madrid dove aveva preso parte alla
Conferenza dei Paesi donatori.
L'ex generale Wesley Clark, candidato alla nomination democratica per le
presidenziali del 2004, spara a zero contro la politica dell'Amministrazione Bush sull'Iraq. Nel
suo nuovo libro, Winning Modern Wars, il generale si lancia in un attacco a tutto campo contro
George W. Bush, affermando che il presidente e la sua Amministrazione “hanno sprecato i
dividendi di una prestazione militare brillante in una guerra sbagliata, nel peggiore momento
possibile, distogliendo risorse e talenti dalla caccia ad Al Qaida, trascurando le necessità interne
urgenti e dissipando la solidarietà e la simpatia dimostrate dal mondo in seguito agli attacchi
contro le Torri Gemelle a New York e il Pentagono a Washington”.
Nel libro Clark sostiene che “le azioni contro i vecchi avversari come Saddam comportano costi e
conseguenze che rischiano di impedire di raggiungere l'obiettivo di vincere la guerra contro il
terrorismo”.
--------------------------------
2003-10-27
A Baghdad viene attaccata con un’autobomba la sede della Croce Rossa
Internazionale, uccidendo due guardie e numerosi passanti. Altri quattro ordigni esplodono in altre
parti della città. Il bilancio finale è di 43 morti e oltre 200 feriti.
--------------------------------
2003-10-28
Un soldato della prima divisione corazzata rimane ucciso a Baghdad in un attacco con
razzi anticarro rpg in cui rimangono feriti anche sei suoi commilitoni.
Un militare della coalizione, neozelandese, muore in seguito all'esplosione di un
ordigno collocato lungo una strada a Bassora che uccide anche due civili.
Un soldato americano della 82/ma divisione aviotrasportata muore in seguito ad un
colpo d'arma da fuoco sparato accidentalmente da un suo commilitone.
Una pattuglia americana cade in un agguato teso da sconosciuti a Sud-Est di Mossul.
Non si lamentano feriti.
Un convoglio militare viene attaccato con lanci di granate rpg e spari di armi
automatiche presso la città di Tal Afar, a Ovest della capitale. Anche in questo caso nessun ferito.
A Fallujah un kamikaze a bordo di un furgone si fa saltare in aria a circa 200 metri da
una stazione di polizia e a soli 30 metri da una scuola elementare. Muoiono quattro civili iracheni e
il kamikaze.
Tre civili iracheni rimangono uccisi a Mossul quando alcuni razzi rpg vengono sparati
da ignoti contro la principale stazione di polizia della città.
Un soldato americano viene ucciso nel corso di un attacco con razzi anticarro a
Baghdad.
Un soldato americano rimane ferito mortalmente da un colpo di arma da fuoco sparato
accidentalmente. Il soldato della 82/a divisione aviotrasportata viene trovato morto nella sua base,
nei pressi della città di Falluja.
Il Pentagono inaugura a Dover (Delaware) un nuovo obitorio super-moderno per
ospitare le salme dei caduti. Il centro, costato oltre 30 milioni di dollari, è dotato di attrezzature
d'avanguardia: laboratori ad alta tecnologia per effettuare le autopsie dei soldati uccisi, macchinari
speciali per disinnescare ordigni esplosivi ancora non estratti dai cadaveri dei militari.
Il moderno obitorio sostituirà una analoga struttura situata nella stessa base militare, che per quasi
mezzo secolo aveva visto il passaggio dei corpi di oltre 50 mila soldati americani destinati ad essere
identificati o preparati per la restituzione alle famiglie.
Si erode negli USA il consenso sulla presenza in Iraq: secondo un sondaggio
CNN/Usa Today il 57 per cento degli americani è favorevole a un ritiro almeno parziale dal paese
occupato, l'11 per cento in più rispetto a quanti avevano questa opinione due mesi fa.
--------------------------------
2003-10-29
Tre militari americani rimangono feriti dall'esplosione di una mina nei pressi di
Baaquba.
Un convoglio americano viene attaccato nei pressi della città di Khaldiya. Nessun
ferito.
Sarà processato un tenente colonnello americano che in Iraq ha fatto pestare un
prigioniero e ha simulato la sua esecuzione per ottenere informazioni sugli
attentati in preparazione contro i soldati USA. Il tenente colonnello Allen West ha rifiutato la
opzione di rassegnare le dimissioni. Rischia di finire davanti ad una corte marziale e di essere
condannato a otto anni di carcere.
West ha ammesso di avere usato “metodi forti” per interrogare in agosto a Tikrit un poliziotto
locale sospettato di essere in contatto con militanti armati che stavano organizzando attacchi contro
le truppe USA. L'ufficiale americano, che appartiene alla Quarta Divisione di Fanteria, aveva
ordinato a due soldati di “aggredire fisicamente” il prigioniero nel tentativo di convincerlo a
parlare. Il pestaggio non dava risultati. A questo punto West estraeva la sua pistola 9 mm e fingeva
di voler uccidere il prigionierio, sparando due proiettili che sfioravano la sua testa.
--------------------------------
2003-10-30
Un'esplosione in una zona residenziale di Baghdad causa la morte di un civile ed il
ferimento di altri otto.
Alcuni studenti della Georgetown University di Washington contestano duramente il
numero due del Pentagono, Paul Wolfowitz, durante un suo intervento dedicato al conflitto in
Iraq e alla guerra che gli USA hanno dichiarato al terrorismo.
--------------------------------
2003-10-31
Un ordigno esplode nel sud della capitale mentre transita un convoglio formato da
quattro veicoli militari: nessun ferito.
Una persona rimane uccisa e un’altra ferita durante scontri tra manifestanti e polizia
attorno al municipio di Falluja che viene poi assaltato. L’episodio avviene dopo l'esplosione di un
ordigno nel complesso del municipio: residenti furiosi per il ripetersi degli attacchi nella zona
inscenano una manifestazione.
Tre civili e un poliziotto iracheni muoiono e due soldati americani restano feriti in
scontri al mercato di Abu Gharib, un sobborgo occidentale di Baghdad. I militari americani
sparano sulla folla di manifestanti iracheni che in precedenza avevano aperto il fuoco contro
poliziotti iracheni, uccidendone uno.
A Baquba un agricoltore iracheno viene ucciso per errore dal fuoco dei militari
americani.
Due civili iracheni restano vittime di un’esplosione di una minaa nord di Baghdad,
probabilmente destinata alle truppe americane.
La maggioranza dei polacchi, esattamente il 57%, è contraria alla presenza in Iraq
delle truppe polacche e il 70% della popolazione teme attentati terroristici in Polonia. Lo afferma
un sondaggio realizzato dal Centro di ricerche sulla opinione pubblica CBOS.
Due razzi anticarro vengono lanciati contro una postazione di soldati americani a
Falluja. Nessuna vittima.
Ian Plank, un caporale dei Royal Marines britannici, perde la vita durante una
sparatoria nella parte meridionale dell'Iraq.
--------------------------------
2003-11-01
Due militari americani rimangono uccisi e due feriti in un attacco della guerriglia
irachena a Mosul nella giornata dedicata alla resistenza contro le forze di occupazione. Una bomba
esplode davanti a una stazione di polizia nel momento in cui passa un convoglio americano della
Due colpi di mortaio si abbattono su una scuola elementare nei pressi della base
militare americana di Baaqouba, fortunatamente senza fare vittime.
Un iracheno viene ucciso ed un altro gravemente ferito in seguito all'esplosione di un
ordigno che i due si accingevano a collocare sul bordo di una strada nei pressi di Taji, nel Nord del
Paese.
Stanno rispondendo in centinaia, in Europa e in Medio Oriente, all'appello lanciato
da Osama bin Laden per andare a combattere in Iraq contro le forze di occupazione statunitensi.
Lo scrive con ampio rilievo il New York Times in una corrispondenza da Londra, citando fonti di
intelligence di sei paesi diversi, tra cui Francia e Germania.
Il numero dei militari americani morti nel conflitto in Iraq sale a 356 (di cui 218
dopo il primo maggio), mentre i morti della coalizione sono 408, contando 50 britannici (di cui 17
dopo il primo maggio), un danese e un ucraino.
--------------------------------
2003-11-02
A sei mesi e un giorno dalla fine ufficiale della guerra, le forze di occupazione
americane subiscono l'attacco più sanguinoso da parte della guerriglia irachena: un elicottero
militare con una trentina di persone a bordo viene abbattuto a sud di Falluja. 16 soldati perdono la
vita e altri venti restano feriti. Il velivolo, un Chinook, era diretto all'aeroporto di Baghdad da dove
una parte dei militari a bordo doveva imbarcarsi per un periodo di riposo di alcune settimane. Il
Chinook volava assieme ad un elicottero gemello. Testimoni iracheni affermano che contro i due
velivoli sono stati sparati due missili terra-aria, uno dei quali ha centrato uno dei due obiettivi. La
gente si raduna per festeggiare e gridare slogan antiamericani. Immagini televisive mostrano un
giovane festante che indossa un elmetto dell'esercito USA. Altri ballano sul relitto.
Altra vittima nei ranghi americani, un militare muore in un attacco contro il suo
convoglio a Baghdad.
A Falluja un ordigno esplode al passaggio di due veicoli civili con a bordo militari
americani, ferendone quattro.
Secondo il governatore della provincia di Salaheddin crescono le tensioni religiose
nel Paese a maggioranza sciita. A Tikrit una bomba viene rinvenuta davanti alla principale
moschea.
Quattro bambini turchi muoiono e sette rimangono feriti dall'esplosione di una mina
in un villaggio della Turchia sudorientale, al confine con l'Iraq.
Un civile iracheno muore e otto sono feriti in un bombardamento con mortai in un
quartiere di Kirkuk, mentre nella stessa città un poliziotto rimane ferito dall'esplosione di un
ordigno.
Anche Hezbollah, la milizia sciita libanese, starebbe diventando sempre più attiva in
Iraq, secondo quanto affermato al settimanale Time da alcuni funzionari dell'amministrazione
USA.
Due civili americani restano uccisi a Falluja nell'esplosione di una bomba piazzata
lungo la carreggiata di una strada. I civili erano alle dipendenze del Corpo del genio dell'esercito
USA. Un altro civile rimane ferito. Testimoni riferiscono di aver visto cittadini iracheni festeggiare
lungo la strada dove è avvenuto l'attentato, vicino al relitto dell'auto in fiamme.
Quattro soldati estoni vengono feriti a Baghdad quando bombe a mano vengono
lanciate contro una pattuglia.
--------------------------------
2003-11-03
Un civile iracheno viene ucciso e altre 15 persone ferite in un attacco, 60 km a nordest di Baghdad, diretto contro il vice governatore della provincia di Diyala, Aqil Hamed. Tra i
feriti vi sono un poliziotto e quattro membri della difesa civile. Il vice governatore si salva perché
un grosso camion copre la sua auto al momento della deflagrazione, provocata con un comando
azionato a distanza.
Una serie di forti esplosioni vicino al quartier generale a Baghdad della
coalizione a guida americana. Nessun ferito.
Granate rpg contro l'aeroporto di Mosul dove si trova il quartier generale delle
forze americane nel nord dell'Iraq. Non ci sono vittime.
Una bomba esplode nella città santa sciita di Kerbala davanti a un albergo
solitamente frequentato dai pellegrini iraniani. L'esplosivo era dentro un'automobile parcheggiata
vicino all'hotel, della cui facciata lo scoppio ha distrutto una gran parte. Non si registrano vittime.
Un soldato americano viene ucciso e un altro ferito in un attacco nei pressi di Tikrit.
Tre attentati in poco tempo sempre a Kirkuk: un proiettile di mortaio colpisce il
cortile di una scuola in centro; un ordigno esplode davanti a un posto di polizia e un camion che
trasporta blocchi di cemento (per i posti di blocco) per conto della coalizione viene dato alle
fiamme. Nessuna vittima.
Un giudice iracheno incaricato di indagare sui maggiorenti del regime di Saddam
Hussein nella regione di Najaf viene rapito ed ucciso da sconosciuti nella città santa situata nel sud
del paese. Mouhan Jabr al Chouwali, che presiedeva il tribunale di Najaf e i comitati di inchiesta
locali, viene sequestrato nella sua abitazione e condotto, insieme a un collega che poi verrà
rilasciato incolume, in una regione desertica e lì assassinato
Un iracheno, accusato di collaborare con le forze di occupazione, viene ucciso a
Baghdad. Si tratta del responsabile di un quartiere della capitale, nominato con l'assenso della
coalizione.
A Samarra un soldato americano viene ferito nel corso di un attacco contro un
convoglio militare.
Prosegue violenta l'offensiva anti-americana del Ramadan. Quattro soldati
statunitensi vengono feriti in un attacco sferrato dalla guerriglia irachena nel cuore di Baghdad
contro il quartier generale delle forze USA.
--------------------------------
2003-11-04
Un soldato americano muore a Baghdad ed un altro rimane ferito in seguito
all'esplosione di una bomba collocata sul bordo di una strada.
Esplosioni nel centro di Baghdad all'interno della zona americana della capitale
irachena.
--------------------------------
2003-11-05
Un civile iracheno viene ucciso per errore da colpi esplosi da militari americani che
stavano effettuando un rastrellamento in alcune fattorie nell'area di Moqdadiyah, nei pressi della
città di Baaquba.
Due ex generali dell'esercito di Saddam Hussein, sospettati di finanziare gli attacchi
della resistenza irachena contro le forze della coalizione, vengono catturati dai militari USA nei
pressi di Fallujah.
Due militari americani restano leggermente feriti nei pressi di Mossul in uno scontro
tra un veicolo Humvee a bordo del quale viaggiavano ed un camion con targa turca.
A sud della capitale, nei pressi della località Mahmudija, un paracadutista della 82.a
Divisione aerotrasportata viene ucciso e due suoi commilitoni sono feriti quando la loro pattuglia
viene attaccata con granate e tiri d'armi da fuoco.
--------------------------------
2003-11-06
Un militare polacco, il maggiore Henryk Kupczyk, rimane ucciso in un'imboscata
contro il convoglio sul quale viaggiava, composto da quattro automezzi con a bordo 16 soldati
polacchi di ritorno verso l'accampamento di Babilonia.
Due forti esplosioni nel centro di Baghdad nei pressi della zona che ospita il quartier
generale delle forze d'occupazione USA. Nessuna vittima.
Un soldato del 3.o reggimento di cavalleria corazzata rimane ucciso quando il suo
mezzo urta una mina nei pressi di un valico di frontiera tra l'Iraq e la Siria.
I giornalisti britannici embedded, cioè arruolati a fianco delle truppe durante la
recente guerra in Iraq, tendevano a ritoccare, rendendoli meno crudi, i reportage sul conflitto. E'
quanto emerge da una ricerca commissionata dalla BBC, i cui risultati vengono anticipati dal
Guardian. Lo studio, il più approfondito finora in Gran Bretagna, che ha preso in considerazione
reporter hanno sempre evitato immagini che potessero essere di impatto troppo brusco, o
semplicemente troppo violente per la Tv britannica.
Uno scontro armato avviene a Kirkuk tra marines americani e militanti filo-Saddam
del partito Baath ed uno di questi ultimi rimane ucciso.
Un soldato americano muore e due sono feriti da un lancio di granate rpg in un
agguato a sud di Baghdad. L'attacco, da parte della guerriglia irachena, avviene vicino alla città di
Mahmudija. I soldati colpiti appartenevano alla 82/ma Divisione aerotrasportata.
Il Pentagono invierà in Iraq, all'inizio del 2004, 128 mila uomini nell'ambito di un
piano di rotazione delle forze d'occupazione americane ora presenti sul territorio iracheno (133
mila uomini). Lo annuncia il segretario alla difesa Donald Rumsfeld, specificando che partiranno
per l'Iraq 85 mila militari in servizio permanente effettivo e 43 mila elementi della riserva e della
Guardia Nazionale.
Rischia la radiazione con disonore e persino la prigione una riservista dell'esercito
americano che non si è presentata alla partenza per l'Iraq, decidendo di restare con i sette figli
mentre il marito, anche lui soldato, concludeva la sua missione nel Golfo. Simone Holcomb, una
dottoressa della riserva di 30 anni e il marito, il sergente Vaughn Holcomb, 40 anni, erano rientrati
a settembre, con una licenza d'urgenza, nella loro base di Fort Carson, nel Colorado. Al momento
della scadenza della licenza, Simone non si è presentata, diventando subito Awol, che nel gergo
militare americano sta per “assente ingiustificato”, un reato che comporta la pena minima della
radiazione con disonore.
Il presidente americano Gorge W. Bush si appresta a firmare, nell'imminenza del
Veteran Day che si celebra l'11 novembre, una legge che sancisce il raddoppio dei risarcimenti
destinati ai familiari dei soldati uccisi in Iraq e in Afghanistan. I familiari dei soldati uccisi
riceveranno un risarcimento pari a 12.000 dollari, esentasse, il doppio del normale. La decisione
riguarda i soldati morti a partire dall'11 Settembre 2001.
--------------------------------
2003-11-07
Sei militari americani restano uccisi nello schianto di un elicottero Black Hawk a
Tikrit. Il velivolo viene abbattuto con un missile terra-aria analogo a quello che il 2 novembre ha
colpito e abbattuto un elicottero Chinook presso Fallujah.
Un altro soldato americano rimane ucciso e sette suoi commilitoni feriti a Mosul
quando il convoglio su cui viaggiavano è attaccato con razzi anticarro e armi automatiche.
Sempre a Mosul tre soldati americani restano feriti dallo scoppio di un ordigno
collocato sul bordo di una strada, vicino a un albergo della città.
Una donna irachena muore e suo figlio viene ferito da un obice di mortaio caduto
sulla loro casa non lontana da un commissariato della polizia irachena a Moqdadiah, un centinaio
di km a Nord-Est della capitale.
Jessica Lynch, la ex soldatessa che all'inizio della guerra in Iraq divenne il simbolo
- costruito a tavolino - dell'eroismo dell'America nella lotta a tutto campo contro il terrorismo
internazionale accusa il Pentagono di aver sfruttato ed esagerato la sua storia a scopi di
propaganda. La ragazza, che ha 20 anni, riferisce alla catena televisiva ABC che le Forze Armate
hanno manipolato il resoconto del suo drammatico salvataggio da un ospedale di Nassyria. Le
immagini sgranate del salvataggio di Jessica, lo scorso aprile, fecero il giro del mondo.
A proposito della macchina di propaganda del Pentagono, la ex soldatessa ha aggiunto: “Mi hanno
usato per fare di me un simbolo. Non è giusto. Non so perché mi abbiano filmato, perché hanno
detto le cose che hanno detto”.
Il ministro degli esteri turco Abdullah Gul conferma che sono stati gli americani a
dissuadere Ankara dall'invio di truppe turche in Iraq prima della decisione del governo di
Ankara.
Il Pentagono rinuncia a portare davanti a una corte marziale, con l'accusa di
codardia, un sergente rimasto sconvolto alcune settimane fa in Iraq alla vista di un cadavere
mutilato. Il sergente Georg Andreas Pogany era stato colto da un attacco di panico alla vista,
appena arrivato a Baghdad, circa un mese fa, del cadavere di un guerrigliero iracheno mutilato dal
fuoco dei soldati americani. Colto da malore, il sergente aveva chiesto l'aiuto dello psicologo
dell'esercito, ma i suoi superiori lo avevano accusato nel frattempo di codardia e fatto rientrare negli
USA per un processo militare che poteva portarlo davanti alla corte marziale. L'ultima condanna per
codardia di un militare USA da parte di una corte marziale risale al 1968, ai tempi della guerra del
Vietnam.
--------------------------------
2003-11-08
Un convoglio americano viene attaccato con razzi anticarro all'ingresso di Falluja.
Due militari morti e uno ferito.
Nell’area di Tikrit l'esercito USA lancia una pesante operazione aerea e terrestre
denominata Ciclone Edera (Edera è il soprannome della 4.a divisione di fanteria), utilizzando
cacciabombardieri F-16 appoggiati da terra da carri armati Abrams e corazzati Bradley. Nel corso
dei bombardamenti e dei successivi rastrellamenti cinque iracheni perdono la vita e 16 vengono
fatti prigionieri.
Un colpo di mortaio sparato da guerriglieri iracheni cade vicino agli edifici
dell'amministrazione provvisoria irachena a guida americana. Nessuna vittima.
Il ministro della Difesa britannico Geoff Hoon è accusato di aver imbrogliato il
pubblico sui costi della guerra in Iraq, dopo che è emerso che 100 milioni di sterline sono stati
prelevati dal bilancio ordinario dello stesso ministero.
Hoon aveva sostenuto più volte che tutti i costi per l'intervento in Iraq e per la permanenza delle
truppe nella regione venivano coperti dallo stanziamento straordinario da 3 miliardi di sterline
deciso con il Tesoro. Alcuni funzionari del ministero hanno tuttavia dichiarato al Financial Times
che 100 milioni di sterline (140 milioni di euro) degli oltre 500 milioni spesi per spese urgenti per la
guerra erano stati prelevati dal già disastrato budget della Difesa.
--------------------------------
2003-11-09
Un attacco con esplosivo ad un convoglio americano nella capitale irachena
Baghdad causa la morte di un soldato USA della Prima divisione corazzata e il ferimento di un
altro.
Il quartier generale del Consiglio di governo provvisorio iracheno a Baghdad viene
colpito da un colpo di mortaio senza provocare vittime.
--------------------------------
2003-11-10
Tre soldati americani rimangono feriti quando un ordigno esplode al passaggio
della loro vettura all'alba di oggi su un ponte a Mossul.
Sempre a Mosul la guardia di un ufficio dell'Unione patriottica del Kurdistan
(UPK di Jalal Talabani) rimane ferito in un attacco con due granate.
Due commissariati della polizia irachena vengono attaccati, senza fare vittime,
sempre a Mossul.
Elizabeth Smart sconfigge Jessica Lynch. I telefilm sulle drammatiche avventure
delle due giovani, l'adolescente rapita nello Utah e la soldatessa catturata dagli iracheni, vanno in
onda contemporaneamente alla TV americana. La battaglia degli ascolti viene dalla vicenda della
ragazzina mormone, rapita per nove mesi da un fanatico religioso, che ottiene alla CBS un rating di
col film sulla soldatessa.
Scontro armato tra marines americani e peshmerga curdi da un lato e militanti del
PKK-Kadek dall'altro. Secondo l'agenzia turca Ilhas, lo scontro avrebbe avuto inizio quando una
pattuglia mista tra soldati americani e peshmerga del gruppo PDK di Massud Barzani viene
attaccata sul monte Metin (al confine turco-iracheno) da militanti del PKK-Kadek che avrebbero
ucciso un peshmerga e ne avrebbero feriti altri 10.
Un soldato americano rimane ucciso in un attacco compiuto con granate Rpg a sud
di Baghdad. Il soldato apparteneva alla 18.a brigata della polizia militare. Tre i feriti.
--------------------------------
2003-11-11
Quattro iracheni vengono uccisi dall'esplosione di una bomba piazzata u una strada
di Bassora. L'ordigno scoppia mentre passano veicoli civili, uno dei quali viene completamente
distrutto e tutti i suoi quattro occupanti muoiono.
Una bomba esplode nel centro di Baghdad ferendo sei persone.
Una serie di esplosioni all'interno della cosiddetta zona verde di Baghdad dove ha
sede l'amministrazione guidata dagli USA danneggia diversi veicoli senza fare vittime.
--------------------------------
2003-11-12
Cinque iracheni uccisi e quattro feriti a Fallujah da soldati americani che aprono il
fuoco contro un camion all'ingresso della città. Sul camion si trovavano contadini che stavano
andando a vendere pollame.
Un commando di insorti iracheni fa saltare in aria un elicottero Black Hawk
stazionato all'interno del complesso della capitale dove ha sede l'amministrazione guidata dagli
USA.
Soldati americani aprono il fuoco contro l'auto di un membro del Consiglio di
governo provvisorio iracheno, ferendo il suo autista. Il membro del Consiglio, Mohammad Bahr
ul Uloum, un religioso sciita, rimane illeso. L’incidente avviene mentre l'auto, scambiata dai
militari americani per un veicolo rubato, percorre un ponte sul fiume Tigri.
Un soldato americano muore e due sono feriti nell'esplosione di una bomba a
Baghdad.
Un sergente ucraino si uccide accidentalmente maneggiando un'arma. L'incidente
avviene a Al-Aziziya, nell'est dell'Iraq, dove si trovano 1.650 soldati ucraini sotto comando
polacco.
Alle 8 e 40 (ora locale) la base italiana Maestrale della MSU (Multinational
Specialized Unit) dei carabinieri viene coinvolta in un attentato a Nassiriya. Due veicoli bomba
guidati da kamikaze - un taxi, seguito da un'autocisterna imbottita di esplosivo - si presentano
all’ingresso della palazzina dove ha sede la base. I terroristi sul taxi aprono il fuoco contro le
guardie italiane del campo. Ma è solo un diversivo: è l'autobotte a sfondare la debole struttura
difensiva e, raggiunto il cortile della palazzina, ad esplodere. La deflagrazione è così violenta da
giungere oltre il fiume Eufrate. Perdono la vita 12 carabinieri, 5 soldati, un produttore
cinematografico e un dipendente della cooperazione italiana. Muoiono anche 8 iracheni. Restano
feriti 20 militari (3 dell'esercito e 17 carabinieri) e un altro civile della casa di produzione. Dopo
l'attentato, la base della MSU sarà abbandonata.
--------------------------------
2003-11-13
Il presidente sudcoreano Roh Moo Hyun decide di inviare in Iraq un contingente
di 3.000 soldati, meno di quanti chiesti dagli Stati Uniti.
Un veicolo militare USA salta in aria a Falluja per l'esplosione di una bomba. Un
soldato americano muore e due restano feriti.
Dopo la strage a Nassiriya sale a 465 il numero dei soldati della coalizione uccisi in
Iraq. L'Italia nella triste classifica dei morti è al terzo posto, preceduta dagli Stati Uniti con 393
morti e dalla Gran Bretagna con 52. Seguono quindi, tutti con un soldato ucciso, Danimarca,
Spagna, Ucraina e Polonia. Ma il contingente italiano detiene purtroppo il primato del maggior
numero di morti in percentuale. Infatti i 17 militari italiani morti nella strage, sui 2.715 presenti nel
territorio iracheno, rappresentano lo 0,60%, segue il contingente britannico con lo 0,43% (i
militari dispiegati sono circa 52.000) e quello americano con lo 0,29% (circa 130.000 i militari sul
campo). La perdita in percentuale per i danesi è pari allo 0,25% (circa 400 i soldati in Iraq), per gli
spagnoli lo 0,06% (circa 1.500 soldati), anche per gli ucraini lo 0,06% (circa 1.600 militari) e
infine per i polacchi lo 0,04% (circa 2.350 soldati).
Le forze americane in Iraq respingono le accuse, mosse da un'organizzazione per
la difesa dei diritti umani, di abusi contro i civili iracheni. Human right watch aveva denunciato il
mese scorso numerosi casi di civili iracheni uccisi da militari USA, citando in particolare nove
episodi sotto esame per possibile “uso eccessivo della forza”.
Un soldato americano ferito il giorno prima in un attacco con un ordigno a
Baghdad muore a seguito delle ferite riportate.
Tre ambulanze-bomba vengono scoperte e disinnescate a Baghdad.
Secondo i risultati di un sondaggio, oltre il 50% degli americani è convinto che il
presidente George W. Bush abbia trascinato il Paese nella guerra in Iraq in base a premesse
sbagliate. Il sondaggio, condotto per il programma Atteggiamenti nella politica internazionale
dell'Università del Maryland, dimostra che sei americani su dieci ritengono che gli Stati Uniti
avrebbero dovuto appurare meglio se l'Iraq fosse in possesso di armi di distruzione di massa prima
di lanciare la guerra. Le persone convinte che le premesse per andare in guerra fossero sbagliate
sono divise sulla questione se Bush lo sapesse o meno. Nonostante questi sospetti comunque, la
maggioranza, il 57%, sostiene che la decisione di fare la guerra era giusta. In maggio il 68% aveva
risposto positivamente alla stessa domanda. Secondo il 75% degli americani, gli Stati Uniti hanno
il dovere di restare in Iraq fino quando non ci sarà un governo stabile a Baghdad.
Nel frattempo continua a diminuire l'approvazione degli americani per l'operato
dell'Amministrazione nella guerra contro il terrorismo: in luglio il livello era del 66%, ora è
scesa al 56%.
La serie di attacchi così ben organizzati contro le forze della coalizione in Iraq
fanno parte di una strategia preparata da Saddam Hussein e dai suoi fedelissimi prima
dell'invasione anglo-americana. Ne sono convinti - scrive il Washington Post online - alcuni alti
ufficiali americani.
--------------------------------
2003-11-14
Carlos Raleiras, inviato della radio privata portoghese All news-Tsf, viene rapito
da un gruppo di uomini armati, dopo che il convoglio sul quale viaggiava insieme ad altri colleghi è
attaccato nel sud dell'Iraq, a poca distanza dalla frontiera con il Kuwait.
Aerei americani bombardano obiettivi vicino all'aeroporto di Baghdad nell’ambito
dell’Operazione martello di ferro contro la guerriglia e i suoi nascondigli.
Due soldati americani uccisi e altri tre feriti a Baghdad in un attacco al loro
convoglio.
Un civile americano che lavorava per le forze armate USA muore e un altro
rimane ferito da colpi d'arma da fuoco in un agguato a nord di Baghdad.
Nove persone, fra quali tre ufficiali dell'esercito, vengono arrestate in Polonia con
l'accusa di corruzione relativa ad appalti pubblici per l'acquisto di attrezzature militari, in parte
destinate al contingente stanziato in Iraq.
Un soldato americano resta ucciso e due sono feriti in un attacco a Baghdad. I tre
viaggiavano a bordo di convoglio di militari della 1/a divisione corazzata investito dall'esplosione
di un ordigno lungo la strada.
Un elicottero americano Apache individua e uccide sette iracheni che si stavano
preparando a lanciare dei razzi contro un campo militare vicino a Tikrit.
Il numero dei militari americani morti in meno di nove mesi di conflitto iracheno
supera quello delle vittime della Guerra del Vietnam nei primi tre anni. Lo si deduce dai dati
diffusi dal Pentagono.
Saranno processati per maltrattamento di prigionieri di guerra iracheni tre soldati
americani, tra cui una donna, appartenenti alla polizia militare. I tre - il serg. Lisa Marie Girman,
di 35 anni; il serg. Scott McKenzie, 38 e lo specialista Timothy Canjar, 21 - sono messi in stato
di accusa per negligenza, crudeltà, maltrattamento di prigionieri di guerra, falso, ostruzione della
giustizia e cospirazione per ostruire la giustizia.
Le accuse si riferiscono a un incidente avvenuto il 12 maggio al campo di detenzione di Camp
Bucca, nei pressi del porto di Umm Qasr (sud dell'Iraq), dove circa 7.000 prigionieri nemici erano
rinchiusi durante la guerra. I tre soldati del 320.o battaglione della polizia militare, di stanza ad
Ashley, in Pennsylvania, avrebbero percosso e preso a calci un gruppo di prigionieri di guerra
iracheni appena portati nel campo- prigione. Un quarto soldato, un'altra donna, sergente Shawna
Edmondson, 24 anni, ha preferito congedarsi dall'Esercito americano piuttosto di sottoporsi alla
corte marziale.
--------------------------------
2003-11-15
Un soldato americano ucciso e altri due feriti a Baghdad dall'esplosione di una
bomba al passaggio del convoglio su cui si trovavano.
Una collisione in volo tra due elicotteri Black Hawk provoca 17 morti e cinque
feriti fra i militari americani della 101.a Divisione aerotrasportata, di stanza nel Nord dell'Iraq.
E’ l’episodio più letale di questo conflitto per le forze d'occupazione americane.
L'ex ministro degli Esteri francese Hubert Vedrine afferma, in un'intervista
pubblicata dal quotidiano Le Progres di Lione che “l'avventurismo dei neocoservatori” americani
sta “conoscendo un fallimento monumentale” in Iraq. “Ciò significa che perfino l'iperpotenza
non può imporre unicamente con la forza delle armi le sue soluzioni politiche a chicchessia, in
qualsiasi posto”, sostiene Vedrine che aggiunge: “Gli Stati Uniti hanno fatto un'analisi politica
pessima della situazione. Per ideologia, sufficienza, influenza eccessiva di emigrati iracheni che
avevano perso ogni contatto con il Paese”. Per l'ex ministro “la Francia non deve dare il suo
appoggio militare a una politica che può solo fallire. Deve invece incoraggiare gli Stati Uniti ad
affrontare politicamente il problema”.
Il governo federale tedesco ribadisce di continuare a escludere un invio di soldati
in Iraq. Rispondendo ad una intervista del responsabile per la politica estera della UE, Javier
Solana, un portavoce del ministero degli Esteri precisa che il governo resta nella sua ferma
posizione di rifiuto di un coinvolgimento militare in Iraq.
L'Autorità provvisoria della coalizione (CPA), che di fatto governa l'Iraq, “non
funziona. I progetti che dovrebbe finanziare non partono e la gente è sempre più arrabbiata. In
una situazione di disagio sociale crescente, il terrorismo potrebbe attecchire più facilmente”.
La denuncia - in un’intervista all’ANSA - è di Marco Calamai, italiano, special advisor (una sorta
di consigliere speciale) del CPA della provincia di Dhi Qar, quella dove opera il contingente di
Antica Babilonia.
La sua è una critica feroce dello stesso CPA, all'interno della quale lavora su designazione del
ministero degli Esteri. “C'e' un fallimento radicale - spiega - rispetto all'attuazione dei progetti
finalizzati a migliorare la vita della popolazione: dal settore sanitario a quello dello smaltimento
dei rifiuti. La CPA ha tentato di promuovere e finanziare progetti di ricostruzione, ma i risultati
sono stati praticamente nulli”.
Liberato il giornalista portoghese rapito in Iraq meridionale il 14 novembre.
Carlos Raleiras afferma di non essere stato maltrattato, di avere potuto bere acqua e di avere
mangiato biscotti. Durante la sua breve prigionia è stato spesso spostato da una casa all'altra. Infine
è stato chiuso nel bagagliaio di un’auto che lo ha portato in mezzo al deserto, vicino alla frontiera
col Kuwait. Qui è stato liberato. Sembra che sia stato chiesto un riscatto di 50mila dollari, ma non
si sa se sia stato pagato.
Un netta maggioranza di britannici (il 60%) vede il presidente americano George
W. Bush come una minaccia per la pace nel mondo, secondo un sondaggio pubblicato dal Sunday
Times. Solamente il sette per cento ritiene che sia un buon leader.
Un soldato americano ferito a Falluja dallo scoppio di un ordigno mentre si trovava
a bordo di un automezzo che faceva parte di un convoglio militare composto da sei autoveicoli. L'
attentato avviene sull'autostrada che collega Baghdad a Ramadi.
Tre poliziotti iracheni restano feriti due in modo molto grave dal lancio di razzi
katiusha contro la loro postazione a Kirkuk.
--------------------------------
2003-11-16
Per la prima volta dalla fine dichiarata della guerra, il primo maggio scorso, gli
americani tornano ad usare contro gli insorti iracheni un missile a guida satellitare, una micidiale
arma con una testata da 227 kg di esplosivo. L’attacco avviene contro una postazione di forze ostili
nel Nord dell'Iraq.
Saddam Hussein fa nuovamente sentire la propria voce in una registrazione
trasmessa dalla Tv araba Al-Arabiya in cui afferma che le forze d'occupazione in Iraq “sono in un
vicolo cieco” e che, se non andranno via, “altri soldati stranieri moriranno”.
Il vicegovernatore di Kirkuk, Ismail Ahmed Rajab al-Haididi, resta ferito,
insieme al suo autista, in un attentato.
La CIA non ha trovato prove che Saddam Hussein avesse cercato di trasferire armi
chimiche o biologiche ad Al Qaida o a qualche altro gruppo terroristico. E’ quanto scrive il
quotidiano Washington Post, citando un esperto di questioni militari e di spionaggio. Particolari sui
risultati dell'investigazione sulle armi di distruzione di massa sono contenuti in un rapporto di
Antony Cordesman, un responsabile del Centro per gli studi strategici e internazionali, basato
sulle comunicazioni fatte nelle ultime due settimane trascorse in Iraq da David Kay, il consigliere
della CIA che sta guidando le ricerche nel Paese arabo di armi non convenzionali.
--------------------------------
2003-11-17
Un militante del CNI, il Congresso nazionale iracheno, viene ucciso e altri due sono
feriti da colpi d'arma da fuoco sparati da un'auto contro un edificio dove i tre erano di guardia a
Baghdad. Il CNI è guidato da Ahmad Chalabi, membro del Consiglio di governo transitorio
iracheno e grande sostenitore della guerra contro Saddam Hussein.
Tre iracheni uccisi e almeno quattro feriti in un mercato del quartiere sciita di
Baghdad. Una pattuglia USA apre il fuoco sulla folla dopo che un uomo - che aveva acquistato
un'arma messa sul mercato illegalmente - aveva sparato un colpo in aria per provarla.
Soldati della quarta divisione di fanteria colpiscono postazioni della guerriglia
che, secondo i comandanti, erano usate per bombardare la base americana di Tikrit. L'azione fa
parte della nuova strategia più aggressiva impiegata dagli americani nei combattimenti nel mese di
novembre, dopo l'accelerazione impressa dalla guerriglia alle azioni contro gli americani e gli altri
contingenti stranieri.
Un cittadino iracheno rimane gravemente ferito in seguito all'esplosione di un
ordigno davanti alla sede del Movimento Islamico del Kurdistan a Kirkuk.
Kathim Mohammad Faris, uno dei leader delle milizie dei Feddayn di Saddam
ed ex ufficiale delle forze speciali irachene, viene catturato da unità americane nei pressi di
Habbiniyah, a ovest di Baghdad.
Due soldati americani vengono uccisi in attacchi sferrati a nord di Baghdad. Le
vittime sono un soldato della IV divisione di fanteria, ucciso vicino alla città di Balad, dove i
militari sono attaccati a colpi di armi leggere e di razzi rpg; nello scontro restano feriti altri due
soldati. L'altro militare faceva parte di un convoglio in transito a sud della città.
Sconosciuti sabotatori danno fuoco a un tratto di oleodotto nel nord dell'Iraq, zona
che le forze della coalizione guidata dagli Stati Uniti hanno posto sotto particolare protezione.
L'incendio e l'esplosione danneggiano l'oleodotto che da Kirkuk, attraverso la raffineria di Daura,
porta petrolio da una parte a Baghdad e dall'altra alla costa mediterranea della Turchia.
Un miliziano straniero viene ucciso dalle forze americane in Iraq nei pressi del
confine con la Siria. Con l'uomo ucciso c'erano cinque compagni, ora in mano alle forze
statunitensi.
--------------------------------
2003-11-18
A Tikrit, per la prima volta in Iraq, una corte marziale comincia le udienze
preliminari di un processo contro un ufficiale americano accusato di aver malmenato un
prigioniero iracheno. Il tenente colonnello Allen West è accusato di avere picchiato Yahya
Hamoudi, di averlo minacciato con la pistola e di aver sparato vicino alla testa del detenuto durante
un interrogatorio avvenuto il 20 agosto, nel centro di detenzione di Taji, a dieci chilometri a nord di
Baghdad. L'autista di West e il soldato Michael Johnson testimoniano per l'accusa.
Il gruppo islamico Esercito di Maometto rivendica l'abbattimento dell'elicottero
USA Chinook precipitato al suolo il 2 novembre dei pressi di Falluja, dopo essere stato colpito da
un razzo terra-aria. Nello schianto morirono 16 soldati USA e una ventina rimasero feriti. La
rivendicazione, pronunciata da un uomo incappucciato che teneva tra le mani il Corano, è contenuta
in una videocassetta trasmessa dalla Tv privata libanese LBC. Lo sconosciuto afferma che il
velivolo USA è stato abbattuto utilizzando un vecchio missile terra-aria Strella di fabbricazione
sovietica esploso con un lanciarazzi montato a spalla e che il numero delle vittime è “molto più
alto” di quello annunciato dal comando militare USA.
Sargon Mrado, 51 anni, rappresentante del Movimento democratico assiro
(cristiano) viene ucciso a Bassora.
Un soldato del contingente americano in Iraq, appartenente alla prima divisione
blindata di stanza nella regione di Baghdad, muore in seguito alle ferite riportare da “tiri non
ostili”. Lo annuncia un comunicato dell'esercito americano senza fornire ulteriori particolari.
--------------------------------
2003-11-19
A fianco degli insorti iracheni che si battono contro le forze della coalizione in
Iraq vi sono anche militanti islamici stranieri. Ad affermarlo - questa volta - non sono gli USA
bensì lo stesso partito Baath, disciolto a maggio dopo 34 anni al potere e riorganizzatosi in
clandestinità. E' quanto si deduce da un comunicato del Comitato del Baath apparso sul
quotidiano arabo Al Hayat che lo ha ricevuto via E-mail. Secondo il documento, nella resistenza
armata in Iraq sono attivi “vari gruppi che comprendono anche i 'Prodi volontari arabi', oltre a
ex quadri del Baath, elementi dell'ex Guardia repubblicana, combattenti dei 'Feddayn Saddam' e
uomini dei servizi di sicurezza” del passato regime. L'obiettivo principale di questi gruppi - recita il
testo - “è di lavorare insieme nella resistenza armata per mettere fine all'occupazione straniera
dell'Iraq”.
Le Forze armate americane bombardano, per la terza notte consecutiva, posizioni
della resistenza irachena intorno a Tikrit.
A Kirkuk un’autobomba guidata da un kamikaze danneggia una sede del partito
curdo Unione patriottica del Kurdistan (il PUK, guidato da Jalal Talabani, attuale presidente di
turno del Consiglio di governo provvisorio iracheno): quattro i morti (il kamikaze, una maestra e
due scolari) e 37 feriti tra cui diversi alunni di una scuola elementare distante un centinaio di metri
dall'edificio preso di mira dall'attentatore.
A Ramadi un'altra autobomba esplode davanti all'edificio che ospita gli uffici del
consiglio locale nominato dagli Stati Uniti, provocando la morte di due iracheni ed il ferimento di
altri 12.
Sempre a Ramadi un altro attentato dinamitardo prende di mira l'abitazione del
filoamericano Sheikh Amer Abdel Jabbar Ali Suleiman, capo della tribù sunnita dei Duleim
nella provincia di al Anbar. Nello scoppio muoiono un uomo, travolto dalle macerie della casa, e un
ragazzino di 12 anni che passava nella zona in bicicletta. Un altro bambino rimane ferito.
Ancora nei pressi di Ramadi un soldato americano viene ucciso e due suoi
commilitoni feriti quando il veicolo sul quale viaggiavano urta un ordigno collocato su una strada
alla periferia della città.
A Baghdad due sconosciuti a bordo di un'auto in corsa aprono il fuoco contro
l'ambasciata di Giordania, uccidendo un poliziotto iracheno che era di guardia davanti alla sede
diplomatica. L'ambasciata di Giordania in Iraq si era trasferita in un nuovo edificio dopo un
sanguinoso attentato contro la precedente sede, il 7 agosto scorso, nel quale erano morte 19 persone
e una quarantina erano rimaste ferite.
Nel villaggio di Al-Abed, presso la città santa sciita di Serbala, due bambini
iracheni muoiono ed almeno altri due restano gravemente feriti per l'esplosione di un ordigno
all'interno di una scuola. E' in corso un'inchiesta per l'accertare se l'ordigno fosse stato portato in
classe da uno degli scolari.
--------------------------------
2003-11-20
Un centinaio di magistrati che facevano parte dell'apparato giudiziario del deposto
regime iracheno vengono rimossi dall'incarico con l'accusa di aver commesso gravi violazioni di
legge nell'esercizio delle loro funzioni nel trentennio in cui Saddam Hussein era al potere.
“Una guerra preventiva non può mai servire per esportare la democrazia”. Lo
afferma lo storico Arthur Schlesinger, vincitore di due premi Pulitzer e consigliere della Casa
Bianca all'epoca del presidente degli Stati Uniti John Fitzgerald Kennedy.
--------------------------------
2003-11-21
Quattro morti e più di 20 feriti, tutti iracheni, è il bilancio di un attentato compiuto
nella zona meridionale di Baghdad: una bomba a mano viene fatta esplodere all'interno di un
negozio che vendeva bevande alcoliche.
La resistenza irachena centra tre obiettivi nel cuore di Baghdad e solo per un caso
non colpisce l'ambasciata italiana.
Un soldato americano rimane ucciso da una trappola esplosiva a Nord di Baghdad.
--------------------------------
2003-11-22
Il leader sciita iracheno Abdul Aziz al Hakim sfugge ad un attentato con razzi in
una moschea di Baghdad. Abdul Haziz Al Hakim è succeduto, come capo del Consiglio supremo
per la Rivoluzione islamica in Iraq (Sciri) al fratello Mohammed Baqer Al Hakim, ucciso in un
attentato nell'agosto scorso.
All’aeroporto di Baghdad un aereo cargo della DHL viene colpito da un missile
terra-aria ed è costretto ad un atterraggio di emergenza.
Due autobombe esplodono davanti a due stazioni della polizia a Khan Bani Saad e a
Baaquba. Nella prima località restano uccisi sei agenti e tre civili, tra cui una bambina di quattro
anni. A Baaquba, invece, perdono la vita sette poliziotti e due civili.
L'esercito americano manterrà in Iraq, fino al 2006, una forza costituita da 100
mila soldati. Lo afferma un alto ufficiale a Washington, citato dal New York Times online.
Un soldato americano muore annegato quando il suo mezzo si rovescia in un canale
alla periferia di Baghdad.
Il colonnello della polizia incaricato della sicurezza petrolifera a Mossul,
Abdelsalam Kanbar, viene assassinato a colpi d'arma da fuoco da sconosciuti. L'uomo stava
uscendo dalla moschea quando alcune persone a bordo di un'auto aprono il fuoco contro di lui e
l'uccidono.
--------------------------------
2003-11-23
Un altro soldato americano muore presso Baaquba quando il suo veicolo salta su
una bomba. Altri due militari rimangono feriti.
Due soldati statunitensi a bordo di un mezzo civile rimasto bloccato nel traffico
vengono uccisi a Mossul. Ai due soldati viene tagliata la gola.
Un importante gasdotto viene danneggiato da un'esplosione di origine dolosa che
causa un enorme incendio. Il gasdotto si trova vicino a Kirkuk.
A Baaquba muore un altro militare americano. Era a bordo di un automezzo con
alcuni commilitoni quando una bomba esplode al loro passaggio. Tre i feriti.
La polizia irachena riesce a sventare tre attentati che, nel nord del paese, dovevano
colpire obbiettivi petroliferi. Un primo attentato doveva colpire, con 60 chili di esplosivo,
l'oleodotto che collega l'Iraq alla Turchia e un secondo quello che collega Kirkuk alla raffineria di
Baiji. La polizia scopre anche un sacco contenente 50 chili di esplosivo sotto un ponte lungo la
strada che da Kirkuk porta a Mossul.
Inviato a combattere in Iraq con la fama di eroe conquistata in Afganistan, il
sergente dei Berretti Verdi, James Alford, viene rispedito a casa come un codardo. Alford finisce
davanti alla corte marziale per disobbedienza agli ordini, per avere mentito ai superiori e per
incapacità nel comando. Nessuno però si era accorto che l'uomo era gravemente malato. Il
comportamento dell'ex-eroe di guerra ha continuato a restare un mistero fino a poche settimane fa
quando, ormai ridotto a trascorrere le giornate davanti alla TV nella sua abitazione all'esterno della
base di Karnack (Texas), è emerso che Alford (25 anni) sta morendo per una malattia che gli sta
distruggendo il cervello: è il raro e terribile morbo Creutzfeldt-Jakob, quello della “mucca pazza”,
come riferiscono i media americani.
--------------------------------
2003-11-24
Un convoglio militare americano viene attaccato a colpi di razzo anticarro mentre
attraversa un ponte a Baghdad. Nessuna vittima.
Nella zona di Dawr, 150 km a nord di Baghdad, militari USA aprono il fuoco
contro un'automobile che cercava di forzare un posto di blocco. Uno degli occupanti della vettura
muore e un altro rimane ferito.
A Balad un uomo spara contro una pattuglia americana, i militari rispondono al
fuoco, uccidendolo.
Un soldato americano viene ferito in un attacco contro il convoglio su cui
viaggiava a Mossul.
Amnesty International Hungary chiede che si apra un'inchiesta sulla morte in
Iraq di un giovane ungherese, ucciso la settimana scorsa da militari americani in circostanze che
definisce “da crimine di guerra”.
La vicenda riguarda Peter Varga-Balazs un civile di 27 anni che lavorava in Iraq per una ditta
ungherese, fornitrice dell'esercito americano, che risulta sia stato ucciso ad un posto di controllo
americano presso Bagdad, perché non si era fermato con la sua automobile all'avvertimento dei
soldati americani. Oltre al giovane, nella macchina viaggiavano altre quattro persone, tutti
iracheni: due sono morti nella sparatoria e due sono rimasti feriti.
--------------------------------
2003-11-25
A quasi sette mesi dalla fine ufficiale della guerra in Iraq, gli attacchi degli insorti
iracheni contro le truppe USA sembra essere drasticamente diminuito, addirittura della metà nelle
ultime due settimane. Risultano, invece, essere aumentati quelli contro i civili iracheni. A spiegarlo
è il gen. John Abizaid, capo del comando centrale USA (CentCom), il quale - a Baghdad, in una
conferenza stampa congiunta con l'amministratore americano in Iraq Paul Bremer - afferma che
“le azioni offensive che abbiamo condotto contro l'attività insurrezionale hanno di fatto ridotto
gli attacchi alle forze della coalizione, direi che li hanno dimezzati”. Nel prosieguo degli
avvenimenti questi dati non verranno confermati dai fatti.
Un attentato contro il principale albergo di Kirkuk provoca il ferimento di tre civili
iracheni, due dei quali versano in gravi condizioni.
Nell'ambito delle operazioni militari USA contro la guerriglia irachena, presso la
citta' di Falluja soldati americani della prima divisione di fanteria aprono il fuoco contro cinque
iracheni sorpresi a collocare una mina di fabbricazione artigianale lungo un'autostrada. Tre
iracheni restano uccisi e altri due riescono a fuggire.
A Nassiriya un militare del contingente italiano rimane lievemente ferito ad una
spalla. Il militare Stefano Ridolfi, 28 anni, stava controllando l'area dell'ex caserma della MSU
colpita dall'attentato terroristico del 12 novembre, quando viene raggiunto da un proiettile in
ricaduta - forse di Kalashnikov - esploso probabilmente da un iracheno per festeggiare la fine del
mese sacro del Ramadan.
La sicurezza USA, anche intorno al proprio quartier generale a Baghdad, sembra
che cominci a fare acqua da tutte le parti. Lo dimostrerebbe il fatto che, poco dopo che il ministro
degli esteri britannico Jack Straw era arrivato nella capitale irachena per una visita non
preannunciata (per motivi di sicurezza) ed aveva preso alloggio nel compound fortificato sulle rive
del fiume Tigri, due missili sono caduti nella zona.
--------------------------------
2003-11-26
Le forze statunitensi rendono noto di aver catturato a Ramadi una delle ex guardie
del corpo del deposto presidente Saddam Hussein, il generale di brigata Khalid Arak Hatimy.
L'ex generale Jay Garner, incaricato dell'amministrazione provvisoria dell'Iraq
immediatamente dopo il conflitto, ammette che ci sono stati errori nella gestione del dopoguerra nel
Paese.
Garner, che è stato responsabile dai primi di aprile a metà maggio di quest'anno, quando venne
sostituito da Paul Bremer, intervistato dalla BBC, sottolinea che “parte dei problemi sono derivati
dalla rivalità tra le diverse agenzie governative americane presenti in Iraq”.
In sostanza, sostiene Garner, “non abbiamo saputo diffondere immediatamente in modo
adeguato il messaggio americano tra la popolazione dell'Iraq. Abbiamo fatto un cattivo lavoro, e
tutto quello che gli iracheni potevano ascoltare era la tv araba Al - Jazeera”.
Fino a quando le truppe americane rimarranno in Iraq “per loro le cose andranno
sempre peggio”, lo afferma la Guida suprema iraniana, l’ayatollah Ali Khamenei. Parlando
davanti a migliaia di persone a Teheran, Khamenei sostiene che l'amministrazione americana “ha
portato il Paese ad essere invischiato in una nera palude”. La presenza delle forze americane è
“talmente umiliante - aggiunge l'ayatollah - che “il popolo iracheno è obbligato a tirare fuori le
unghie” contro di loro. “L’affermazione americana di volere sostenere la democrazia è una
menzogna esattamente come quella secondo cui sono intervenuti in Iraq per scovare le armi di
distruzione di massa”. Quello che Washington vuole in realtà, secondo l'ayatollah, è “dominare il
Medio Oriente”.
Il governo olandese decide di aumentare il proprio contingente militare in Iraq al
fine di rafforzare la sicurezza dei 1.100 soldati dei Paesi Bassi già presenti a Baghdad.
Un soldato americano appartenente alla 101.a divisione aerotrasportata rimane
ucciso da uno sparo accidentale nei pressi di Mossul. Lo indica un comunicato militare, senza
aggiungere dettagli.
Lancio di una granata rpg contro l'ambasciata d'Italia a Baghdad: solo lievi danni.
Subito dopo l’attacco avviene un breve ma intenso scontro a fuoco, senza vittime, tra gli attentatori
in fuga e gli uomini della sicurezza irachena di guardia alla rappresentanza diplomatica.
--------------------------------
2003-11-27
Tre autocarri militari americani che viaggiano in convoglio vengono attaccati
sull'autostrada che collega Baghdad alla località di Abu Ghaib, 20 km a Nord-Ovest della capitale.
Non ci sono vittime.
Un portavoce militare USA rende noto che il generale iracheno Abde Hamed
Mowhoush è morto mentre veniva interrogato. Secondo la stessa fonte, Mowhoush “è morto per
cause naturali”.
A sorpresa il presidente George W. Bush arriva a Baghdad dove partecipa al
pranzo della festa del ringraziamento con le truppe americane all'aeroporto internazionale. Bush
resta a Baghdad per due ore.
I 2.300 soldati polacchi presenti in Iraq vi resteranno fino al 30 giugno del 2004.
La delibera formale per autorizzare una tale decisione viene avanzata a Varsavia dal governo
polacco di Leszek Miller al capo di stato Aleksander Kwasniewski.
Sono state scoperte prove che Saddam Hussein stava cercando di sviluppare un
programma nucleare in Iraq. Lo afferma - con scarso senso del ridicolo e una grande confidenza
con la menzogna - il ministro degli Esteri britannico Jack Straw, di ritorno dall'Iraq, parlando
alla Camera dei Comuni.
Secondo Straw, “l'Iraq Survey Group (la squadra della coalizione angloamericana che sta
cercando le armi di distruzione di massa. NDR) ha trovato diversi nascondigli in Iraq di materiali,
personale e tecnologie adibiti allo sviluppo di un programma nucleare”.
Le avventate affermazioni di Straw verrano puntualmente smentite dai fatti.
--------------------------------
2003-11-28
Due sorelle irachene di 12 e 15 anni vengono uccise da soldati americani vicino al
villaggio di Baaqouba (60 chilometri a nord di Baghdad). L’episodio avviene mentre le ragazze
raccoglievano legna in un campo ad una trentina di metri dalle forze americane. Un agente
iracheno riferisce che gli americani hanno consegnato alla polizia il corpo di una delle ragazze,
affermando che “aveva un'arma”. Secondo l'agente, una perquisizione nella case delle ragazze ha
dato esito negativo.
Un soldato americano resta ucciso da un colpo di arma da fuoco nella caserma
dove si trovava a Ramadi. Il militare faceva parte della 82/ma divisione aviotrasportata.
--------------------------------
2003-11-29
Un gruppo di otto agenti dell'intelligence spagnola viene attaccato nel sud
dell'Iraq. Sette agenti restano uccisi e uno ferito. Appartenevano al Centro Nacional de
Inteligencia (CNI) e stavano rientrando da una missione. Gli otto agenti stavano viaggiando su due
auto vicino a Suwaira, 30 chilometri a sud di Baghdad. I cadaveri di quattro di loro verranno
oltraggiati, bruciati e dileggiati da una folla festante. Il 9 ottobre scorso un membro del servizio
segreto spagnolo, che faceva parte del personale dell'ambasciata, Josè Antonio Bernal Gomez, era
stato assassinato sulla porta della sua abitazione a Baghdad, mentre un altro spagnolo, il capitano
della marina Manuel Martin-Oar, era rimasto ucciso nell'attentato alla sede dell'ONU a
Baghdad in Agosto.
Due giapponesi vengono uccisi in un’imboscata vicino a Tikrit. Il loro autista, non
giapponese, rimane ferito.
Un bambino di sette anni che secondo quanto riferiscono le forze armate
americane - brandiva un fucile mitragliatore kalashnikov, viene ferito a un piede da colpi sparati da
soldati americani. L'incidente avviene a Ramadi.
Con 75 soldati americani uccisi, novembre è il mese peggiore del dopoguerra in
Iraq per le forze armate degli Stati Uniti che, in aprile, nel pieno del conflitto, avevano subito 73
perdite.
Due soldati americani muoiono in un attacco vicino a Ramadi. I due vengono
colpiti con armi leggere.
--------------------------------
2003-11-30
Due sudcoreani restano uccisi e altri due gravemente feriti in un agguato
sull'autostrada a sud di Tikrit. Si tratta di dipendenti di una compagnia elettrica sudcoreana.
Tre iracheni rimangono uccisi nello scoppio di un ordigno che stavano collocando
sul bordo di una strada frequentata da convogli americani nella regione di Hawijah, a 50 chilometri
a ovest di Kirkuk.
Un civile colombiano rimane ucciso in un agguato vicino a Balad. Gli aggressori
assaltano un convoglio sul quale viaggiava con armi di piccolo calibro e feriscono anche altri due
suoi colleghi.
Bagno di sangue nei più violenti scontri del dopoguerra tra truppe USA ed insorti
iracheni nella città di Samarra, 100 km a Nord di Baghdad. Il bilancio ufficiale è di 45 morti tra i
miliziani - molti dei quali indossavano le uniformi dei Feddayn di Saddam - 18 feriti e otto
prigionieri. A questi vanno aggiunti almeno nove civili, tra cui una donna e due bambini. Il primo
agguato, secondo alcuni testimoni, avviene quando un carro armato USA è attaccato con esplosivo:
il successivo scontro a fuoco dura 50 minuti, cinque soldati americani e un civile rimangono feriti.
La milizia fedele a Saddam Hussein attacca con mortai, granate e armi leggere. I militari
americani rispondono, sparando dai carri armati e tre edifici, dai cui tetti vengono sferrati gli
attacchi, vanno distrutti. Attaccato anche un convoglio USA che trasportava un grosso carico di
nuove monete irachene appena coniate.
--------------------------------
2003-12-01
Un soldato americano muore per le ferite riportate in un attacco contro un convoglio
militare a ovest di Baghdad. Tre iracheni vengono catturati. Il soldato ucciso apparteneva alla 82/a
divisione aviotrasportata.
Un gruppo sinora sconosciuto, Le Falangi di al-Faruq, rivendicano il sanguinoso
agguato del 29 novembre contro un convoglio di agenti spagnoli del Centro Nacional de
Inteligencia.
Si aggrava il bilancio delle vittime americane e della coalizione nella guerra in Iraq.
Secondo i dati forniti dal Pentagono, dall'inizio del conflitto sono 440 i militari americani deceduti
in Iraq: 303 per mano del nemico e 137 per fuoco amico o incidenti. E i militari della coalizione
perduti superano largamente quota 500: sono 520, con 52 britannici, 17 italiani, otto spagnoli, un
danese, un ucraino e un polacco.
Le forze d'occupazione americane catturano tre presunti membri dell'organizzazione
terroristica Al Qaida nei pressi di Mossul. Lo afferma, in un'intervista all'agenzia di stampa
americana Associated press, il col. Joe Anderson, comandante della 2/a Brigata della 101/a
Divisione aerotrasportata. Se le notizie del col. Anderson fossero confermate, si tratterebbe dei
primi elementi di Al Qaida catturati in Iraq o almeno di cui è resa nota la cattura.
Un soldato americano rimane ucciso nel corso di due attacchi condotti quasi
simultaneamente contro alcuni convogli militari sulla strada principale che conduce a Samarra.
--------------------------------
2003-12-05
Dopo una sosta di quattro giorni nei combattimenti, un soldato americano e tre civili
iracheni perdono la vita in un attacco dinamitardo nei pressi di una moschea di Baghdad al
passaggio di un convoglio militare americano. L'esplosione avviene su una larga arteria in una zona
commerciale che conduce alla moschea di al Samarrai. Due delle vittime, un uomo di 50 anni e una
donna di 60, viaggiavano sul pulmino mentre la terza vittima è un fotografo titolare di un negozio
sul lato del marciapiedi investito dallo scoppio.
La produzione di greggio iracheno è arrivata a 2.500.000 barili al giorno nel mese di
novembre. Lo scrive il quotidiano libanese in lingua francese L'Orient-Le Jour che riferisce
dichiarazioni rilasciate dal ministro iracheno del petrolio, Ibrahim Bahr al-Ouloum, secondo il
quale la produzione di greggio è in continuo aumento insieme ai quantitativi di oro nero esportati
nello stesso mese che hanno raggiunto la considerevole cifra di 1.500.000 barili al giorno.
--------------------------------
2003-12-06
Josè Antonio Sanchez Riera, l'unico agente segreto spagnolo sfuggito all'imboscata
nella quale morirono il 29 novembre sette dei suoi colleghi, ha rischiato di essere linciato da una
folla di iracheni dopo essere scappato dal luogo dell'attacco. Lo conferma il Centro Nacional de
Inteligencia, il servizio per il quale lavora Sanchez Riera, nella sua pagina web ufficiale, dove è
stata pubblicata una ricostruzione dell'attacco.
--------------------------------
2003-12-07
Nell'attacco con una bomba ad un convoglio militare americano di passaggio a
Mossul muore un soldato statunitense e due rimangono feriti.
Il 63,7 per cento degli spagnoli ritiene che le truppe di Madrid dispiegate in Iraq
dall'estate scorsa non vi debbano più rimanere. E' quanto emerge da un sondaggio pubblicato dal
quotidiano El Pais una settimana dopo l'attacco contro un convoglio nel quale sono morti sette
agenti dei servizi segreti spagnoli. La schiacciante maggioranza degli spagnoli, l'83,9 per cento,
ritiene che la situazione attuale nel paese arabo, dove la Spagna ha dispiegato 1.300 soldati sotto
comando polacco, sia “negativa”.
Un ragazzino di 12 anni resta dilaniato da un ordigno nascosto tra i rifiuti a sud-est di
Baghdad.
--------------------------------
2003-12-09
E’ di 59 feriti il bilancio di un’autobomba esplosa davanti alla base militare
americana di Tall Afar, nei pressi di Mossul. Tranne un traduttore iracheno, gli altri sono tutti
militari statunitensi. L'autobomba, guidata da un kamikaze, era imbottita con 500 chili di esplosivo.
Violenta esplosione nella moschea sunnita di Ahbab al-Mustafa, in un quartiere
centrale di Baghdad, che provoca quattro morti iracheni e un numero imprecisato di feriti.
Tre militari americani perdono la vita in un incidente stradale nell'Iraq Centrale. Un
cedimento della carreggiata avviene al passaggio d'un veicolo militare pesante e il veicolo si
rovescia.
Per evitare l'imbarazzo di contare i morti per errore, i cosiddetti “danni collaterali” di
guerre combattute a contatto con la popolazione locale, a Baghdad scatta l'ordine americano di non
tenere più il conto dei civili uccisi. Il ministero della Sanità - che, come tutti i ministeri iracheni,
dipende dall'Autorità civile provvisoria americana dell'ambasciatore Paul Bremer - dà
disposizione di non aggiornare più le cifre e di non diffondere più quelle finora raccolte.
--------------------------------
2003-12-10
Due soldati americani restano feriti a Mossul da uno sconosciuto che, a bordo di un
automezzo, apre il fuoco nella loro direzione prima di essere ucciso.
Sulla riva orientale del fiume Tigri, guerriglieri aprono il fuoco contro militari
americani di guardia a una pompa di benzina. Nell'assalto un soldato Usa muore un altro rimane
ferito. Nel corso della sparatoria seguita all'agguato rimane ucciso anche uno degli assalitori.
Un veicolo militare USA salta in aria dopo aver urtato una mina mentre percorre una
strada nella zona di Mossul. Nell'esplosione un soldato muore e tre suoi commilitoni rimangono
feriti.
Nella zona di Kirkuk, le forze americane catturano 14 presunti guerriglieri
iracheni, due dei quali ritenuti capi della resistenza. I due, entrambi ex alti ufficiali dell'esercito di
Saddam Hussein, avevano con sé ingenti somme di denaro.
Colpi di mortaio che non causano vittime vengono sparati contro il quartier
generale delle truppe salvadoregne dispiegate nei pressi della città santa sciita di Najaf. Le forze
salvadoregne presenti in Iraq sono formate da 359 uomini. Il contingente si trova in Iraq da
settembre.
Il ministro dell'intelligence iraniano, Ali Younesi, definisce “molto positiva” la
decisione del Consiglio di governo iracheno di espellere entro la fine dell'anno migliaia di
miliziani dei Mujaheddin del Popolo (MKO), la maggiore organizzazione di opposizione armata al
regime al potere in Iran, inserita dagli USA e dalla UE nella lista dei gruppi terroristici.
I Mujaheddin, che per molti anni sono stati ospitati in Iraq da Saddam Hussein, si erano arresi
alle truppe americane al momento della caduta del regime.
Una bomba danneggia l'oleodotto che collega le raffinerie di Baiji, nel nord dell'Iraq,
alla capitale Baghdad. L'attentato provoca danni anche ad una linea dell'alta tensione.
Il Consiglio di governo transitorio iracheno vota in favore della creazione di un
tribunale speciale incaricato di giudicare i crimini del regime di Saddam Hussein. I crimini per i
quali il tribunale giudicherà i membri dell'ex regime di Saddam Hussein includono “quelli
perpetrati contro la repubblica islamica d'Iran, contro il Kuwait e contro i figli del popolo
iracheno, siano essi arabi, curdi, turcomanni, assiri, sciiti o sanniti” tra il 17 luglio 1968 e il 1
maggio 2003.
Ad un mese esatto dal drammatico attentato contro il contingente italiano in Iraq,
quel che resta della palazzina Animal House nel centro di Nassiriya sarà demolito con l'esplosivo.
Oltre un terzo dei soldati iracheni arruolati e addestrati in quello che dovrà essere il
primo battaglione del nuovo esercito iracheno hanno già disertato. La notizia viene data da un
portavoce del Pentagono, il ten. Col. James Cassella. Queste le cifre: il battaglione, forte di circa
mese, considerato troppo basso, abbia contribuito all'emorragia di forze.
Un soldato americano viene ucciso a Mossul in uno scontro con un gruppo di ribelli
avvenuto davanti ad una pompa di benzina. Nell'agguato rimane ferito anche un altro soldato
statunitense.
Colpi di mortaio che non causano vittime vengono sparati contro le truppe
salvadoregne in Iraq che operano nei pressi della città santa sciita di Najaf. Le forze salvadoregne,
presenti in Iraq dal mese di settembre, sono formate da 359 uomini.
I Paesi che si sono opposti alla guerra in Iraq con in testa Francia, Germania e
Russia - saranno esclusi dalla suddivisione di 26 contratti principali per la ricostruzione del Paese
occupato, per un valore complessivo di 18,6 miliardi di dollari. La decisione viene annunciata in un
documento firmato dal vice-segretario alla Difesa americano Paul Wolfowitz. Alla ricostruzione
potranno, invece, partecipare - secondo quanto ha stabilito il Pentagono - 63 Paesi che a vario titolo
hanno fatto parte della coalizione che si è impegnata anche militarmente in Iraq, con in testa Gran
Bretagna, Italia e Spagna.
--------------------------------
2003-12-11
Un'auto imbottita di esplosivo, lanciata a tutta velocità contro l'ingresso di una base
militare USA a Ramadi provoca la morte dei kamikaze, tre iracheni a bordo del veicolo e di un
soldato americano; altri 14 soldati vengono feriti.
Un giornalista e un fotografo del settimanale americano Time, Michael Weisskopf
e James Nachtwey, rimangono feriti a Baghdad nell'esplosione di una granata lanciata da uno
sconosciuto mentre erano al seguito di una pattuglia militare della prima divisione corazzata
americana. Nell'attacco rimangono feriti anche due soldati americani.
I soldati americani arrestano 41 iracheni sospettati dell’attacco in cui, lo scorso 29
novembre, vennero uccisi sette agenti dei servizi segreti spagnoli.
La CIA comincia a creare un servizio segreto in Iraq con l'aiuto di macchine della
verità. La creazione di un servizio d'intelligence iracheno, che avrà come priorità l’individuazione
dei responsabili degli attacchi anti-USA, comincia a Baghdad sotto la responsabilità del servizio
segreto americano che ha ricevuto il compito di addestrare, finanziare ed equipaggiare la nuova
struttura segreta. Durante l'estate gli americani avevano sciolto i quattro servizi d'intelligence di
Saddam, ma per la nascita dell'intelligence del nuovo Iraq saranno utilizzati molti degli ex-agenti e
ex-ufficiali del regime. Gli americani sono convinti di poter selezionare tra di loro, anche con
l'aiuto di macchine della verità già trasportate in Iraq, coloro che non si sono resi responsabili di
nefandezze in passato.
Le truppe britanniche hanno combattuto in Iraq senza avere l'equipaggiamento
adeguato. E' quanto risulta da un rapporto pubblicato dal National Audit Office, organismo di
controllo della pubblica amministrazione del Regno Unito, che ha voluto fare chiarezza sulla
mancanza di tute di protezione in caso di attacchi nucleari, chimici o biologici, tute che non sono
mai arrivate ai soldati al fronte. Secondo il rapporto, non sono mai state consegnate alle truppe
neanche gran parte delle uniformi adatte al deserto. Alla metà di aprile appena il 40 per cento delle
divise e degli stivali leggeri ordinati erano giunti in Iraq, mentre tutti gli altri soldati hanno dovuto
combattere con le normali uniformi e gli stivali pesanti.
Centinaia di morti fra i civili durante la guerra in Iraq si potevano evitare se le
forze militati statunitensi avessero rinunciato all'uso delle munizioni a grappolo nelle zone
popolate. Lo afferma Human Rights Watch, organizzazione con sede a New York che si batte per
i diritti umani nel mondo, in un rapporto pubblicato sulle vittime civili della guerra. Le forze USA e
quelle britanniche hanno usato quasi 13.000 bombe a grappolo, contenenti quasi due milioni
ordigni più piccoli che hanno ucciso o ferito oltre 1.000 civili. La seconda causa, secondo HRW,
sono stati i raid contro i leader del regime di Saddam Hussein. “Non è stato ucciso nemmeno uno
degli obiettivi prefissati nei 50 raid compiuti, ma piuttosto sono state uccise decine di civili
innocenti”.
Gli inviati di HRW sono stati in Iraq dal 29 aprile all'1 giugno con l'incarico di indagare sulle
vittime civili e sul danno inferto alle infrastrutture. L'equipe ha visitato 10 città ed ha intervistato
oltre 200 persone, tra feriti, familiari di vittime, medici e personale militare statunitense e
britannico.
I ricercatori sono inoltre venuti in possesso di documenti ospedalieri. Quelli raccolti a Hilla, Najaf e
Nassiriya, nel Centro Sud, dimostrano che - soltanto in queste zone - vi furono 2.279 vittime civili
tra marzo e aprile 2003: 678 morti e 1.601 feriti.
La decisione di escludere dagli appalti per la ricostruzione dell'Iraq i Paesi contrari
alla guerra è “un enorme errore”, addirittura “ai limiti della stupidità”: è questo il commento del
senatore del Massachusetts John Kerry, uno dei candidati alla nomination democratica per le
presidenziali 2004.
Un’inchiesta interna del Pentagono conferma che la società petrolifera
Halliburton, diretta fino al 2000 dal vicepresidente USA Dick Cheney, ha venduto petrolio
all'Iraq, il terzo produttore mondiale, a prezzi decisamente superiori a quelli di mercato. Lo indica
una fonte del Dipartimento della Difesa, chiedendo di non essere identificato. La ditta sotto accusa
è la Kellogg Brown and Root (KBR), una filiale di Halliburton, che ha ottenuto un contratto,
senza avere partecipato ad un appalto, con il Pentagono per circa due miliardi di dollari, in vista
della ricostruzione dell'Iraq.
Un soldato americano muore annegato nel fiume Tigri e un altro viene dato per
disperso dopo un incidente mentre i due erano di pattuglia fluviale sul corso d'acqua che attraversa
Baghdad. Secondo un portavoce militare, i due soldati stavano compiendo una pattuglia di routine:
uno è caduto in acqua, l'altro si è gettato per salvarlo, nessuno dei due è riemerso.
--------------------------------
2003-12-12
Un attacco contro il complesso che ospita il quartier generale delle Forze USA a
Baghdad non causa feriti ma solo lievi danni materiali.
Un poliziotto iracheno ucciso e tre persone ferite a sud di Baghdad in un attacco che
probabilmente aveva preso di mira un convoglio militare americano.
Nei pressi di Hilla (l'antica Babilonia, 100 chilometri a sud di Baghdad), due soldati
polacchi rimangono feriti, uno gravemente, a causa di un ordigno collocato sulla strada che stavano
percorrendo con un convoglio.
Attaccato un convoglio americano nei pressi della capitale: ferito un soldato
americano.
Continua a Baghdad quella che sembra essere diventata la “guerra delle moschee”: i
guardiani della moschea sciita di al Hurriya affermano di aver arrestato e consegnato alla polizia
irachena un uomo che si accingeva a deporre una bomba. Il 10 dicembre una moschea sciita era
stata messa a sacco da sconosciuti e il giorno prima una bomba era esplosa in una moschea sunnita,
uccidendo quattro persone.
Nella preghiera del venerdì a Baghdad gli imam esortano alla moderazione e al
dialogo, dopo gli attentati alle moschee, una sunnita e l'altra sciita, nella capitale irachena.
Un soldato americano resta ucciso da un'esplosione nella zona occidentale della
capitale irachena.
--------------------------------
2003-12-13
La Georgia invierà entro l'estate 500 soldati supplementari in Iraq, dove si uniranno
alle 70 truppe d'elite, medici e sminatori già sul posto. Lo annuncia l'ambasciatore americano a
Tbilisi, Richard Miles.
Un iracheno viene ucciso e un altro fatto prigioniero dai soldati americani dopo
una sparatoria nelle strade di Tikrit. Lo riferiscono fonti militari americane, precisando che alcuni
iracheni a bordo di un'auto hanno aperto il fuoco contro una pattuglia della fanteria USA che ha
risposto al fuoco.
Muore in ospedale un soldato americano che era stato ferito il 12 dicembre a
Ramadi in un attacco ad un convoglio della coalizione diretto nella capitale irachena.
Un'organizzazione terroristica sconosciuta, Ansar Al Sunna (I seguaci della Sunna,
ossia della tradizione) rivendica, con un e-mail via Internet, due attacchi recenti contro soldati
americani in Iraq.
Un ufficiale americano, il tenente-colonnello Allen West, della 4/a divisione di
fanteria, viene sospeso dal suo incarico in Iraq e condannato a una pena pecuniaria di 5.000 dollari
per aver percosso e minacciato di morte un detenuto iracheno. Lo rende noto l'ufficio stampa della
sua divisione.
--------------------------------
2003-12-14
Il presidente americano Gorge W.Bush non demorde. In un rapporto di fine anno,
la Casa Bianca afferma che gli Stati Uniti sono in possesso di “prove chiare” dell' esistenza di un
programma clandestino di Saddam Hussein per le armi proibite. Il rapporto, di cui dà notizia il
Washington Post, afferma inoltre che la guerra in Iraq ha reso possibile il ritrovamento di
conferme sui legami di Saddam con le organizzazioni terroristiche.
Diciotto persone vengono uccise e una trentina ferite dall'esplosione di
un'autobomba davanti ad una stazione di polizia a Khaldiya. L'autobomba fà una strage di poliziotti:
delle 18 vittime, 16 sono agenti. Nell'esplosione muore anche una bambina di sette anni, mentre non
vi sono vittime della forze di coalizione.
Lo prendono come un topo di fogna, sporco e malridotto, nascosto in una specie di
buca profonda due metri scavata nel terreno in una fattoria di Al Daur, una località nei pressi del
suo feudo di Tikrit. Finisce così, in maniera decisamente umiliante, la latitanza di Saddam
Hussein, 66 anni, il leader iracheno fuggito da Baghdad il 9 aprile, quando la capitale venne
occupata dalle forze americane a tre settimane dall'inizio della guerra scatenata dal presidente
George W. Bush per estrometterlo dal potere.
--------------------------------
2003-12-15
Un centinaio di seguaci di Saddam Hussein assalta due stazioni di polizia nel
quartiere sunnita di Adhamiyeh, nella parte settentrionale di Baghdad. Nessuna vittima.
Un'autobomba esplode nei pressi di una stazione di polizia vicino a Baghdad.
Nell'esplosione - che distrugge la stazione di polizia di Husseiniyah - perdono la vita nove persone.
Una seconda autobomba viene scoperta vicino ad un’altra stazione di polizia nel quartiere
Amiriyah.
Due civili iracheni rimangono uccisi durante disordini avvenuti a Falluja durante
una manifestazione di solidarietà a Saddam Hussein.
--------------------------------
2003-12-16
L'Iraq ha probabilmente distrutto le proprie armi di distruzione di massa nel 1991.
Lo afferma l'ex capo degli ispettori per il disarmo dell'ONU, Hans Blix. Secondo Blix, il deposto
presidente Saddam “potrebbe fornire delucidazioni sul modo in cui l'Iraq se le è procurate, le ha
sviluppate e poi eliminate”. Ma questo - aggiungiamo noi - non piacerebbe di certo agli americani.
Due civili iracheni rimangono uccisi da colpi sparati da soldati americani durante
una manifestazione a favore di Saddam Hussein svoltasi a Ramadi. I manifestanti, scesi in strada
dopo la notizia dell'arresto dell'ex rais, avevano preso d'assalto l'edificio del governo e attaccato dei
ritratti di Saddam al muro. I soldati americani, presi di mira da colpi d'arma da fuoco che avevano
ferito un loro commilitone, rispondono uccidendo due persone. Due civili rimangono feriti.
L’Iraq Survey Group, la squadra della coalizione anglo-americana che sta
cercando le armi di distruzione di massa in Iraq, avrebbe ha trovato le “prove di una grande rete di
laboratori clandestini” nel Paese. E' questa l’ennesima menzogna del premier britannico Tony
Blair, pronunciata durante un messaggio radiofonico alle truppe di Sua Maestà nella regione.
Già a novembre il ministro degli Esteri, Jack Straw, aveva rivelato la scoperta di prove di un
programma nucleare in fase di sviluppo sotto il regime di Saddam Hussein, senza peraltro essere
in grado di mostrare alcuna prova.
Tre soldati americani rimangono gravemente feriti in un’imboscata a Tikrit.
Sempre a Tikrit circa 250 studenti manifestano in favore di Saddam Hussein.
Scandendo slogan come ”Con la nostra anima, con il nostro sangue, ci sacrifichiamo per te
Saddam” e “Tutto l'Iraq canta la gloria di Saddam Hussein”, i giovani sfilano per le strade della
città, ma vengono costretti a disperdersi dalla polizia locale.
Trovare le armi di distruzione di massa in Iraq è difficile come lo è stato trovare
Saddam Hussein: lo afferma, nel corso di un briefing al Pentagono, il segretario alla Difesa
americano Donald Rumsfeld, spiegando che un buco come quello dove si nascondeva il rais
potrebbe contenere armi bio-chimiche in quantità sufficiente a fare fuori decine di migliaia di
persone.
Le forze USA affermano di aver ucciso 16 iracheni (11 guerriglieri a Samarra e
cinque civili tra Falluja e Ramadi) e catturano a sud di Samarra un ex alto esponente del partito
Baath al potere durante il regime dell'ex dittatore. Ma, secondo la Tv del Qatar Al Jazira - che cita
testimoni - le notizie sarebbero false.
La smentita di Al Jazira sembra fare il paio con l'annuncio - il primo dicembre - del generale
Mark Kimmitt, vicecapo delle operazioni militari della coalizione in Iraq, dell'uccisione, il giorno
prima, sempre a Samara, di 54 insorti iracheni dei quali, però, era stato costretto ad ammettere che
non erano stati mai trovati i cadaveri.
La cattura di Saddam Hussein si traduce in un incremento della popolarità del
presidente George W. Bush. Un rilevamento per conto di NBC e Wall Street Journal, effettuato
dopo l'annuncio della cattura, indica una popolarità del 58%, sei punti in più del sondaggio
precedente.
Il 46% degli intervistati pensa che il rovesciamento e la cattura del dittatore iracheno siano valsi i
costi umani ed economici (erano il 37% prima della cattura di Saddam), mentre il 62% ritiene che
la guerra in Iraq abbia reso l'America più sicura (il 52% prima).
Un soldato statunitense muore quando il veicolo su cui si trovava salta in aria su un
ordigno esplosivo nei pressi di Baghdad.
--------------------------------
2003-12-17
L'ex capo degli ispettori ONU, Hans Blix, respinge l'affermazione del premier
britannico Tony Blair sulla scoperta di una rete di laboratori clandestini in Iraq che sarebbe stata
fatta dall'Iraq Survey Group (ISG), definendola “un'insinuazione”. In un'intervista alla BBC,
Blix afferma che l'ISG, guidato da David Kay, non è riuscito a raccogliere nessuna prova concreta
che i laboratori scoperti stessero lavorando a programmi di arsenali di distruzione di massa. Blix
sostiene anche che è “sempre più chiaro” che l'ex rais di Baghdad non possedeva armi di
distruzione di massa.
Un’esplosione a Baghdad causa la morte di 17 persone ed il ferimento
di una ventina di altre. L'esplosione avviene al centro di un grande incrocio con strade a quattro
corsie nel quartiere di Al-Bayaa, nella parte sud occidentale della capitale irachena. Un camionbomba urta accidentalmente al centro dell'incrocio un minibus Mercedes e l’incidente innesca la
deflagrazione.
Sul minibus viaggiavano otto persone di cui sette sono morte. Almeno quattro morti erano passanti.
La bomba era con ogni probabilità destinata ad una stazione di polizia distante meno di un
chilometro, nel quartiere Al Saydiya.
L'ultimo numero di Tariq al Shaab, organo del Partito Comunista Iracheno,
pubblica un documento agghiacciante: è una comunicazione “di servizio” del ministero
dell'Interno di Saddam Hussein che, con freddezza burocratica, certifica l'avvenuta esecuzione di
Il Partito Comunista, il più antico partito del Paese, fondato nel 1934, è stato particolarmente
colpito dagli assassinii dei suoi aderenti. Il PCI ha perso molti dei suoi sostenitori e dei suoi leader,
compreso il suo fondatore, Youssef Salman, messo a morte nel 1949. Anche dopo la caduta della
monarchia, nel 1958, nonostante fosse il partito con il maggiore sostegno popolare, dovette subire
l'esclusione dall'attività di governo. L'arrivo al potere del partito Baath, nel 1968, portò nuove
persecuzioni per i comunisti e gli esponenti dell'opposizione, anche se un paio d'anni dopo, lo
stesso Baath avviò un dialogo con le altre forze politiche, compresi i partiti curdi. In quegli anni il
Baath cominciò la nazionalizzazione dei giacimenti petroliferi, avviando un programma di riforme
di carattere agrario e sociale. Per poter realizzare questa politica, il Baath ammise al governo i
comunisti e i maggiori partiti curdi. I partiti islamici di fatto non esistevano. Questo fino al 1978,
quando l'alleanza si sciolse.
Ora il Partito Comunista ha il ministero dell'informazione nel Consiglio di governo provvisorio
iracheno, nel quale lavorano anche dei consulenti italiani.
Un giornalista francese viene licenziato in tronco dal quotidiano cattolico La Croix
perché in un libro-pamphlet ha criticato con asprezza come la stampa francese, compresa la sua
testata, ha fatto opera di “disinformazione” sulla guerra in Iraq. Il giornalista, Alain Hertoghe, ha
pubblicato il libro-denuncia La guerra a oltranza, come la stampa ci ha disinformato sull'Iraq,
basandosi su un'analisi spietata della copertura del conflitto da parte di La Croix, Le Monde, Le
Figaro, Liberation e Ouest-France.
L'emittente televisiva britannica Sky News viene multata dall'organo di controllo
televisivo del Paese (ITC) per 70mila euro per aver trasmesso un servizio falso durante la guerra in
Iraq. Il reportage dell'inviato James Forlong, trasmesso tra il 31 marzo e il 2 aprile, mostrava il
lancio di un missile dal sottomarino britannico Splendid, ma si era successivamente rivelato una
montatura del giornalista.
Tre soldati americani rimangono feriti in due distinti attacchi a Mossul.
--------------------------------
2003-12-18
David Kay, l'ex ispettore dell'ONU inviato dalla CIA in Iraq per stanare le armi di
distruzioni di massa di Saddam Hussein, comunica all'amministrazione Bush che lascerà prima
del completamento del lavoro: a scriverlo è il Washington Post, citando fonti militari e
dell'intelligence USA. La mossa dell'ex ispettore coincide con un dirottamento di buona parte del
suo staff dalla ricerca, finora infruttuosa, di eventuali armi di sterminio alla caccia ai ribelli
iracheni.
Sono 459 i militari americani morti in Iraq dall'inizio del conflitto il 20 marzo: 314
per mano del nemico, 145 per fuoco amico o incidenti. E, complessivamente, i militari della
coalizione morti sono 539, con 52 britannici, 17 italiani, otto spagnoli, un danese, un ucraino e un
polacco.
Il Parlamento della Repubblica Ceca approva l'invio in Iraq di 150 membri della
polizia militare ed allo stesso tempo prolunga la permanenza dei soldati cechi a Bassora.
Proseguono in Iraq, a dispetto degli inviti alla moderazione degli imam delle due
confessioni islamiche, le violenze tra sciiti e sunniti. Un funzionario del principale movimento
politico sciita del paese (Sciri, Supremo consiglio per la rivoluzione islamica in Iraq) viene
ucciso a Baghdad da elementi sunniti, fedelissimi dell'ex presidente Saddam Hussein.
Il 10 dicembre, il saccheggio di una moschea sciita della capitale aveva provocato la rappresaglia
di un gruppo di estremisti islamici sciiti che, 24 ore dopo, aveva fatto esplodere una bomba in una
moschea sunnita, provocando la morte di quattro persone.
--------------------------------
2003-12-19
Non meno di 260 poliziotti delle nuove forze dell'ordine irachene sono stati uccisi
in attentati e attacchi armati della guerriglia. Lo annuncia il generale della polizia Sami al-Waili.
Un razzo colpisce un edificio di Baghdad che ospita una sede dello Sciri. Il bilancio
dell'esplosione è di un morto, una donna, e sei feriti, tra cui un religioso sciita che teneva corsi di
dottrina.
L'esplosione di un ordigno provoca un incendio in un negozio di articoli elettronici
molto frequentato da militari americani. Nel locale i soldati USA trovano anche una bomba
inesplosa.
Una mina esplode su una strada a Ovest di Baghdad al passaggio di un convoglio di
camion cisterna scortato da soldati USA. Un veicolo viene investito dalla deflagrazione che causa il
ferimento dell'autista.
Il governatore americano in Iraq, Paul Bremer, conferma di essere sfuggito ai
primi di dicembre a un tentativo di omicidio. L'episodio risale al 6 dicembre, giorno in cui arrivò
a Baghdad il segretario alla difesa americano, Donald Rumsfeld. Il convoglio con cui Bremer
tornava dall'aeroporto sfuggì ad un agguato dopo che un veicolo aveva urtato una mina ed era stato
fatto segno a diversi colpi d'arma da fuoco. Il convoglio accelerò e si allontanò senza riportare
vittime, né feriti.
Un incidente stradale a un convoglio militare in movimento nel nord dell'Iraq
provoca un morto e due feriti fra i soldati americani della 4.a divisione di fanteria. L'incidente
avviene nei pressi di Balad, 75 km a nord di Baghdad, nel cosiddetto triangolo sunnita.
L'ex presidente nicaraguese Daniel Ortega, leader storico del Fronte Sandinista
di Liberazione Nazionale (FSLN), esprime la propria solidarietà a Saddam Hussein e al popolo
iracheno “costretto a subire l'occupazione americana”.
--------------------------------
2003-12-20
Una donna, Damiyah Abbas, ex funzionaria del disciolto partito Baath iracheno,
viene gravemente ferita a Najaf a colpi d'arma da fuoco esplosi contro di lei da due sconosciuti.
Nell'aggressione muore il figlio di cinque anni della donna.
Tre agenti di polizia iracheni vengono uccisi per errore da soldati americani ad un
posto di blocco vicino a Salman Pak, 90 chilometri a sud di Kirkuk.
Alcuni sconosciuti penetrano in un negozio di elettrodomestici nel centro di Najaf,
ed uccidono a colpi d'arma fuoco Ali Kassem Al-Tamimi, 40 anni, ex dirigente del partito Baath
ed un suo amico.
Continuano ad emergere altri particolari sulla recente cattura di Saddam Hussein da
parte dei militari USA. Il comandante Stan Murphy, capo dei servizi di sicurezza della prima
brigata della quarta divisione di fanteria con sede a Tikrit, feudo dell'ex rais, rivela che l'uomo che
ha consegnato l'ex dittatore alle forze americane era stato il braccio destro del deposto presidente
durante gli otto mesi che hanno seguito la caduta del suo regime.
Secondo Murphy, l'uomo appartiene ad una delle cinque grandi tribù della regione di Tikrit sulle
quali Saddam si è appoggiato per sfuggire agli americani dopo la caduta di Baghdad. L'uomo è
stato preso il 12 dicembre a Baghdad, ha riferito Murphy. E' poi stato condotto a Tikrit dove, sotto
interrogatorio, ha rivelato il nascondiglio di Saddam ad Al Daour, dove l'ex rais è stato catturato.
--------------------------------
2003-12-21
Due attacchi vengono compiuti contro gli oleodotti che collegano i campi di petrolio
del nord e del sud dell'Iraq alle raffinerie situate nella parte centrale del paese non provocano né
danni, né vittime. Contemporanemente l'esplosione di un ordigno danneggia l'oleodotto che viene
da nord nella regione di Machada, a una cinquantina di chilometri da Baghdad. Questi nuovi
attacchi riducono ulteriormente la capacità di produzione delle raffinerie che lavorano a meno del
Colpi di mortaio vengono sparati contro una stazione di pompaggio che alimenta gli
oleodotti che collegano alcuni pozzi di Kirkuk (Iraq settentrionale) alla Turchia e a una raffineria
locale.
--------------------------------
2003-12-22
Due soldati americani e un interprete iracheno rimangono uccisi in un attentato
dinamitardo compiuto ai danni di un convoglio che stava attraversando Baghdad. Nell'attentato
rimangono feriti altri due militari statunitensi.
Cresce, nel nord dell'Iraq, la pressione dei curdi, che a migliaia, in una
manifestazione a Kirkuk, invocano la piena autonomia del Kurdistan iracheno.
Due soldati statunitensi rimangono uccisi in un agguato e una donna irachena
muore per le ferite riportate durante un'operazione antiguerriglia delle forze USA alla periferia di
Baghdad.
Quattro soldati americani vengono feriti da un ordigno lanciato contro il loro
veicolo a Ramadi.
Colpito da sei pallottole alle spalle, un giudice turcomanno, Yussef Koshi, viene
ucciso da sconosciuti nel centro di Mossul. Koshi era uno dei tre giudici investigativi della città.
--------------------------------
2003-12-23
Un attentato con ordigni esplosivi provoca la morte di due soldati statunitensi vicino
Baghdad.
L'esercito americano arresta 26 iracheni, tra cui due ex generali e un ex colonnello,
accusati di essere coinvolti nella guerriglia, nella città ribelle di Falluja.
Un dipendente della società americana Global Security, che ha in appalto dalle
forze USA il trasporto di valori in Iraq, viene ferito in un attentato a Mossul. L'uomo si trovava su
un mezzo militare di scorta a un furgone portavalori che è stato colpito da una granata.
Sempre a Mossul, due soldati americani rimangono feriti in un agguato avvenuto
nel centro della città.
Nel centro di Nassiriya appare un cartello con una scritta in arabo ed in un inglese
approssimativo contro la presenza militare italiana in città. “Siamo adirati - si legge sul cartello -
contro l'occupazione militare italiana perché hanno stracciato le foto del nostro leader”. Firmato:
“il popolo di Nassiriya”. Il leader in questione è Moqtada Sadr, un giovane sceicco di Baghdad,
che guida una corrente sciita fortemente antiamericana e che tempo fa aveva cercato di dare vita,
senza successo, ad un governo ombra.
Un poliziotto iracheno rimane ferito a Kirkuk mentre cerca di separare gruppi di
studenti curdi e arabi che si davano battaglia a sassate e bastonate di fronte all'istituto tecnico della
città.
Gli scontri sono cominciati dopo che alcuni studenti curdi e turcomanni hanno impedito a dei
colleghi arabi di issare una bandiera nazionale irachena accanto a quelle del movimento curdo e del
Fronte turcomanno, che sventolavano sul tetto dell'edificio. Quattro studenti - tre curdi e un
turcomanno - vengono arrestati.
Un soldato americano rimane ferito in un attacco contro una pattuglia
a Mossul.
A Baghdad quattro persone (tra cui un bambino) restano uccise davanti ad una
moschea sunnita. A sparare contro di loro sono sconosciuti che riescono a fuggire.
--------------------------------
2003-12-24
A Samara un ordigno esplode al passaggio di un convoglio di militari americani, tre
dei quali muoiono per le ferite subite.
Ad Arbil, nel nord dell’Iraq, un uomo a bordo di un'autovettura imbottita di
esplosivo si fa saltare in aria davanti ad un edificio del ministero dell’Interno. Nell’esplosione,
oltre all'attentatore e a due poliziotti di guardia davanti all'edificio, perdono la vita anche una
ragazza di tredici anni e un automobilista di passaggio. Un centinaio i feriti.
Nella zona occidentale della capitale un'esplosione investe un minibus e
un'automobile, causando la morte di un uomo e il ferimento di altri tre, tutti iracheni.
Fallito un attentato contro un consigliere del ministero della Scienza e della
Tecnologia. Un ordigno esplode al passaggio della vettura con a bordo il consigliere. La blindatura
della macchina evita danni agli occupanti.
A Mossul, un membro delle forze di sicurezza irachene muore nel corso di
un’operazione sulla natura della quale le truppe americane non forniscono chiarimenti.
L'areonautica e l'artiglieria delle forze americane bombardano presunte basi della
guerriglia situate in alcuni quartieri meridionali di Baghdad.
Attacco contro l'Hotel Sheraton Ishtar, nel centro di Baghdad. Un razzo lanciato
contro l'albergo colpisce i piani superiori, provoca molto spavento tra gli ospiti, ma nessun ferito.
Un soldato americano rimane ucciso nell'esplosione di un ordigno piazzato lungo
una strada di Baghdad.
Un razzo colpisce la sede diplomatica iraniana a Baghdad, distruggendo un’ala
dell’edificio.
Un colpo di mortaio si abbatte sull'ambasciata tedesca nella capitale irachena,
mentre una bomba viene disinnescata nei pressi della rappresentanza turca.
--------------------------------
2003-12-25
Un soldato americano muore folgorato mentre stava effettuando una riparazione in
una torre di telecomunicazioni a Kirkuk. Apparteneva alla 4/a divisione di fanteria.
Tre colpi di mortaio colpiscono a Baghdad le adiacenze del quartier generale
dell'Amministrazione provvisoria irachena guidata dagli americani.
Due militari americani muoiono nel corso di un attacco a colpi di mortaio contro la
base americana presso Baluba, altri quattro restano feriti.
Un posto della polizia irachena viene attaccato con razzi anticarro tra Kerbala e
Hindiya. Non ci sono vittime.
Feriti due soldati polacchi durante l'attacco a un convoglio vicino alla base militare
di Babilonia. Un ordigno attivato a distanza esplode sotto il veicolo del convoglio che poi viene
bersagliato da tiri di mortai al suo rientro alla base.
--------------------------------
2003-12-26
Due soldati americani perdono la vita nei pressi di Baquba. Uno dei due soldati
muore mentre cerca di disinnescare una bomba di fattura artigianale, mentre il secondo viene
dilaniato dall'esplosione di una bomba al passaggio del convoglio proveniente da Samarra.
Un ex deputato nazionale, Sheik Talal, capo della tribù dei Khalidiya, viene
assassinato da sconosciuti in un agguato in cui muore anche il figlio, Saad. Talal, capo del consiglio
municipale della provincia di Ninive, era già sfuggito a maggio a tre tentativi di omicidio.
Un attentato destinato a colpire l'ufficio americano per gli affari civili a Kirkuk
viene sventato dalla polizia irachena. Gli agenti scoprono vicino all'edificio una carica di 50 kg di
nitroglicerina mescolata a 40 litri di sostanze infiammabili e collegata a tre razzi di tipo Katiuscia.
Nell'edificio, situato al centro di Kirkuk, è ospitato il CIMAC (civil military affairs
coordination).
Nella città di Khaldiya, vicino a Falluja, una casa usata da guerriglieri iracheni
viene demolita con missili da soldati americani. Prima dell'operazione i soldati avevano invitato la
popolazione, con degli altoparlanti a evacuare il quartiere di Modik, nel centro urbano.
In un incidente stradale nella regione di Baghdad muore un soldato americano.
--------------------------------
2003-12-27
Militari americani uccidono quattro iracheni a Mossul dopo che la loro pattuglia
era stata attaccata con granate e armi leggere.
E' di 19 morti e oltre 200 feriti il bilancio di due esplosioni avvenute a Kerbala, a
poca distanza dagli edifici dell'università. Automezzi imbottiti scatenano un ennesimo attacco
pianificato. Tra le vittime anche sette soldati - cinque bulgari e due thailandesi, mentre gli altri 12
sono civili iracheni. L'attacco viene portato contro tre obiettivi, tutti concentrati nell'area
dell'universita': l'edificio che ospita i militari del contingente bulgaro (480 uomini), la base
logistica della divisione multinazionale (9.000 militari a comando polacco), il governatorato della
città di Kerbala.
La guerriglia irachena colpisce ancora una volta Baghdad. Un ordigno viene fatto
esplodere al passaggio di una pattuglia americana, il secondo quando ne arriva una seconda in
aiuto. Cinque soldati statunitensi rimangono feriti.
Durante il pagamento dei salari ad ex militari dell'esercito iracheno a Nassiriya,
sotto la pressione di una calca di migliaia di persone, tre degli agenti locali
incaricati della sicurezza perdono il controllo dei nervi e aprono il fuoco. Il bilancio è di un morto e
due feriti.
Un avvocato che lavorava con le forze statunitensi a Mossul viene freddato da
sconosciuti a bordo di un’auto che sparano contro di lui numerosi colpi mentre si trovava davanti
alla sua abitazione. Nella sparatoria rimane ferito anche il fratello dell'avvocato.
--------------------------------
2003-12-28
Un soldato americano muore ed altri cinque rimangono feriti in un attentato
dinamitardo a Baghdad. Nell'attentato muoiono anche due bambini iracheni.
Un soldato americano morto e tre feriti per una bomba fatta esplodere al passaggio
del loro convoglio presso Falluja.
--------------------------------
2003-12-29
Baghdad è più sicura di New York, di Chicago o di Los Angeles e certamente è
molto più tranquilla di Washington D.C.: nuove paradossali e stupefacenti statistiche dell'esercito
americano suggeriscono che nella metropoli irachena, considerata uno dei luoghi più pericolosi del
mondo, si può in realtà girare relativamente tranquilli quanto almeno ai rischi della criminalità
comune.
Secondo l'Esercito USA, in luglio, a Baghdad ci sono stati 95 omicidi su un totale di cinque milioni
di persone. In agosto gli assassini erano scesi a 75, per calare ulteriormente a 54 in settembre e 24
in ottobre. A New York, dove vivono otto milioni di abitanti, gli omicidi sono stati 52 in luglio, 51
in agosto, 52 in settembre e 45 in ottobre. Tradotto in indice del crimine per abitanti, il tasso di
omicidi a Baghdad è calato da 19,5 ogni centomila residenti in luglio ad appena cinque in ottobre.
New York ha avuto in ottobre un tasso di sette omicidi per centomila abitanti, Los Angeles 17,
Chicago 22, Washington addirittura 46. Le statistiche dell'Esercito riguardano la criminalità
comune: sono esclusi dai conteggi gli agguati politici al personale degli Stati Uniti e alle forze della
coalizione e i ribelli uccisi in scontri a fuoco con i soldati americani.
Militari americani affermano di aver ucciso tre presunti membri del gruppo
terroristico Ansar al-Islam, legato a Al Qaida, in una sparatoria a Mossul.
--------------------------------
2003-12-30
Un'esplosione in una strada nel centro di Baghdad uccide un iracheno e ne ferisce
un altro, oltre a tre soldati, due britannici e un americano.
--------------------------------
2003-12-31
Tre morti e 31 feriti (sei in gravi condizioni) a Kirkuk in una sparatoria tra militanti
curdi e manifestanti arabi e turcomanni che protestavano contro l'ipotesi che la città petrolifera
passi sotto più stretto controllo amministrativo curdo. I militari americani intervengono al termine
degli scontri.
A Kirkuk la situazione è molto pesante da quando i curdi hanno chiesto, a metà dicembre, che la
città, dalla quale erano stati in gran parte cacciati da Saddam Hussein, venga inglobata nelle loro
province. Arabi e turcomanni, insediatisi durante il regime di Saddam, sono decisamente contrari a
questa ipotesi e vogliono “restare iracheni”.
Un bambino iracheno di sei anni rimane ucciso a Baghdad e cinque militari
americani sono feriti dall'esplosione di un'automobile parcheggiata nel centro di Baghdad, mentre
transitava un convoglio militare americano. Nell'esplosione rimangono ferti anche tre membri delle
forze di difesa irachene.
A Najaf, un venditore di bevande alcoliche viene ucciso con un colpo d'arma da
fuoco sparato da sconosciuti che si trovavano a bordo di un'automobile. Un'altra persona rimane
ferita. La polizia locale aveva ricevuto denunce da parte di fedeli che si sentivano oltraggiati dal
fatto che l'uomo vendesse alcool vicino ad una delle moschee della città.
Un poliziotto ucciso e altri tre feriti a Kirkuk mentre sono di pattuglia in un quartiere
orientale della città.
Un militare americano muore e un altro resta ferito durante l'operazione di pulizia
di un'arma di un loro collega. L'incidente avviene al posto di frontiera di Tanif, tra Iraq e Siria.
Il Pentagono annuncia che i rifornimenti e la distribuzione di combustibile alle
truppe americane in Iraq saranno assicurati da una unità speciale militare e non più dalla
Halliburton Corp., l'ex compagnia del vice presidente Dick USA Cheney. Il contratto con la
Halliburton era stato criticato da diverse parti, in particolare dai democratici. Secondo funzionari
del Pentagono, il cambiamento non è in relazione con le accuse avanzate alla sussidiaria
dell'Halliburton, la Kbr, la quale aveva acquistato petrolio più caro dal Kuwait invece che dalla
Turchia, dove costa la metà, caricando i contribuenti americani di un surplus di 61 milioni di
dollari.
Tre civili iracheni restano gravemente feriti, nella zona di Mossul, da alcuni razzi
lanciati contro un accampamento militare americano che colpiscono, invece, le case di un vicino
insediamento.
--------------------------------
2004-01-01
Un civile iracheno muore saltando su una mina sulla strada che collega Kirkuk a
Suleimaniya.
Un'autobomba fa una strage nella notte di San Silvestro in un quartiere del centro di
Baghdad. Otto i morti, una trentina i feriti tra cui tre giornalisti del Los Angeles Times. L'auto,
imbottita con circa 200 chilogrammi d'esplosivo e con proiettili d'artiglieria, era parcheggiata
davanti al ristorante Nabil, gestito da cristiani e gremito di persone riunite per festeggiare il nuovo
anno.
A Kirkuk, l'UPK, l’Unione Patriottica del Kurdistan, denuncia un tentativo d'attacco
alla sua sede da parte di una cinquantina di uomini armati che sono stati costretti a ritirarsi.
Sempre a Kirkuk vengono scoperti i cadaveri di due curdi uccisi a pugnalate. Poco
dopo un arabo sunnita muore e altri due sono feriti dalla polizia nel sud della città dove arabi e
turcomanni si erano riuniti per attaccare obiettivi curdi.
Militanti dell’UPK, appoggiati da soldati americani, avevano lanciato due operazioni
nelle zone a sud e a sudest di Kirkuk per sloggiare manifestanti arabi e turcomanni.
La polizia irachena trova il corpo crivellato da colpi di arma da fuoco del decano di
una facoltà universitaria di Mossul, un ex membro del partito Baath. L'uomo era stato rapito il
giorno precedente.
I familiari di Lori Piestewa, l'indiana d'America caduta in Iraq il 23 marzo,
contestano la rete tv americana NBC per avere diffuso un video in cui si vedono immagini di Lori
ferita e ormai morente, accanto a Jessica Lynch, la soldatessa rimasta ferita nello stesso episodio,
ma poi liberata - con un’ignobile sceneggiata - da un commando americano il 1 aprile.
I riservisti e gli elementi della Guardia Nazionale hanno più probabilità di morire in
Iraq dei soldati professionisti a tempo pieno: lo indicano statistiche pubblicate dall’agenzia
Associated Press (AP), elaborando i dati del Pentagono.
Nei circa 300 giorni trascorsi dall'inizio del conflitto, i riservisti e gli elementi della Guardia
Nazionale uccisi erano stati globalmente il 14%. Ma in dicembre la percentuale è salita al 25%.
Secondo i dati della AP, il grafico dei militari americani morti in Iraq è il seguente: 65 a marzo,
a novembre e 40 a dicembre, per un totale di 477. Una media di tre perdite ogni due giorni di
conflitto. Praticamente, tutti gli Stati e i Territori dell'Unione - si apprende dalla stessa statistica -
hanno pagato un tributo di sangue alla guerra in Iraq: la California, che è lo Stato piu' popoloso,
ha avuto 52 vittime, il Texas 41, la Pennsylvania 27. Ma ci sono anche, fra gli altri caduti, sette
portoricani e due americani delle Samoa.
--------------------------------
2004-01-02
Un ingente quantitativo di armi viene sequestrato nel corso di una perquisizione
dell'esercito americano in una moschea di Baghdad dove è arrestato un religioso salafita.
Un elicottero da ricognizione viene abbattuto nella zona di Falluja dal fuoco della
guerriglia irachena. Uno dei piloti muore, l'altro è ferito.
Le forze USA impongono il coprifuoco a Kirkuk dalle 23 alle 06. Il coprifuoco mira ad
impedire violenze tra arabi e curdi.
Un soldato americano è ucciso in un attacco a colpi di mortaio contro una base
militare USA a Balad. Altri due militari sono feriti.
--------------------------------
2004-01-03
Quattro iracheni, tra cui una donna e un bambino, vengono uccisi e un quinto rimane
ferito a Tikrit, quando militari americani a bordo di un convoglio aprono il fuoco contro la loro
automobile che tentava di superarli. L'automobile, una Chevrolet Caprice di colore grigio, viene
raggiunta da 27 proiettili.
--------------------------------
2004-02-03
Due soldati americani muoiono a sud di Baghdad dilaniati da un ordigno al passaggio
della loro pattuglia, appartenente alla 1/a divisione corazzata. Altri tre sono feriti.
--------------------------------
2004-01-03
Tony Blair incoraggiò il leader liberal democratico Charles Kennedy ad essere più
critico nei confronti della risposta USA agli attacchi dell'11 settembre, poiché riteneva che il cieco
supporto fornito dall'allora leader conservatore Iain Duncan Smith al presidente americano
George W. Bush non fosse d'aiuto per i negoziati tra Londra e Washington.
Secondo quanto scrive il quotidiano The Times, che cita una fonte vicina ai colloqui tra Bush e
Blair, il primo ministro britannico era così infastidito dal comportamento di Duncan Smith che in
privato lo soprannominò “Little Sir Echo” (piccolo Sir Eco), da un'antica canzone inglese.
L'indiscrezione conferma che Blair voleva limitare l'intervento militare contro il regime integralista
islamico dei talebani in Afghanistan.
Due arabi sunniti e un turcomanno rimangono feriti a Kirkuk da colpi d'arma da fuoco
sparati da una pattuglia della polizia che avevano tentato di attaccare con armi leggere a Al Uruba,
un quartiere nel sud della città. Gli aggressori volevano vendicare la morte di alcuni arabi sunniti
negli scontri dei giorni scorsi. Ferita anche una guardia che sorvegliava l'ingresso della sede del
Partito nazionale turcomanno.
Un soldato americano rimane ucciso nel corso di un attacco contro una base militare
USA a Balad. Nell'attacco a colpi di mortaio altri due soldati sono feriti.
--------------------------------
2004-01-04
Cinque poliziotti iracheni vengono feriti da colpi di arma da fuoco sparati da soldati
americani vicino a Baquba nel corso di un attacco compiuto contro una pattuglia americana.
Due iracheni uccisi e un giordano ferito nell'esplosione di una vettura utilizzata come
taxi che li trasportava a Mossul. L'esplosione viene provocata da un ordigno che si trovava a bordo
del veicolo.
Un passante iracheno resta ucciso in una sparatoria tra soldati americani e alcuni
ribelli armati nella località di Hantouch, a nord di Baghdad.
Un iracheno, arrestato in settembre a Bassora dalle forze di occupazione britanniche
rimane ucciso a calci da un soldato. Lo riferisce il domenicale britannico Independent on Sunday.
L'uomo, Baha Mousa, era stato fermato assieme ad altri sette connazionali e come gli altri
sottoposto a una serie di maltrattamenti durante la detenzione. Quando il suo corpo è stato restituito
ai familiari aveva il naso rotto ed era coperto di lividi. Secondo il settimanale, le autorità militari
britanniche hanno cercato di comprare il silenzio dei familiari, offrendo loro 8 mila dollari di
risarcimento. Ma i parenti della vittima, che era padre di due bambini, a quanto pare intendono
rivalersi legalmente con il ministero della Difesa britannico.
Il premier britannico Tony Blair arriva a Bassora per una visita a sorpresa alle truppe
britanniche. Blair giunto nella città irachena a bordo di un volo da Sharm el Sheikh, dove aveva
trascorso alcuni giorni di vacanza. Si tratta della seconda visita di Blair in Iraq dalla caduta del
regime di Saddam Hussein.
--------------------------------
2004-01-05
Un poliziotto e una guardia curda restano feriti a Kirkuk dall'esplosione di alcuni razzi
katiuscia lanciati a due riprese.
--------------------------------
2004-01-01
Due soldati britannici muoiono durante in un incidente automobilistico a Baghdad.
--------------------------------
2004-01-05
Dall'inizio del conflitto in Iraq il 20 marzo, le perdite americane sono state 483: 331
per mano del nemico, 152 per fuoco amico o incidenti. Lo indica il Pentagono, pubblicando cifre
aggiornate. Le perdite della coalizione sono, complessivamente, 573, contando 55 britannici, 17
italiani, 8 spagnoli, 4 bulgari, due polacchi, due thailandesi, un danese e un ucraino. Le cifre non
tengono conto dei civili americani o d'altri Paesi (come i due italiani vittime dell'attentato di
Nassiriya) morti in Iraq.
Il presidente siriano Bashar al-Assad è contrario all'idea di uno stato curdo in Iraq.
Lo afferma in una intervista alla CNN turca, alla vigilia della sua visita in Turchia. Assad si dice
preoccupato per le aspirazioni dei curdi a uno stato autonomo, primo passo per una entità
indipendente, nel nord dell'Iraq.
Sono stati congedati dall'esercito americano tre soldati accusati di avere maltrattato
prigionieri di guerra nel sud dell'Iraq nel maggio scorso, poco dopo la fine ufficiale dei
combattimenti. I tre sarebbero dovuti comparire davanti alla corte marziale, ma hanno accettato di
affidare il caso a una procedura speciale per cui sono stati giudicati da un comandante e non da una
giuria.
Il gen. Ennis Whitehead, comandante della 143/a divisione trasporti, ha giudicato i tre imputati
colpevoli di crudeltà nei confronti di prigionieri iracheni detenuti a Camp Bucca, nei pressi del
porto di Umm Qasr, dove circa 7.000 prigionieri nemici erano rinchiusi durante la guerra. Il
generale ha degradato due dei tre soldati, ha levato lo stipendio per due mesi a tutti e ha espulso i
tre dall'esercito, applicando a Lisa Marie Girman, 35 anni, l'unica donna, la formula di congedo
“in condizioni non onorevoli”. Girman è stata ritenuta colpevole di aver buttato un prigioniero a
terra e “di avergli ripetutamente dato calci nell'inguine, nell'addome e sulla testa” e di aver
incitato i suoi inferiori a fare altrettanto.
Scott McKenzie, 38 anni, colpevole di aver trascinato un prigioniero per le spalle e tenuto le
gambe allargate mentre invitava gli altri soldati presenti a dargli calci nell'inguine e altrove. Il
malcapitato è stato poi messo per terra, sulla pancia, mentre McKenzie è salito sopra il braccio
ferito. Lo stesso imputato è stato trovato colpevole anche di aver detto il falso a un inquirente. E'
stato degradato e congedato “in condizioni generalmente onorevoli”.
La stessa punizione è stata riservata a Timothy Canjar, 21 anni, responsabile di atti analoghi
contro i prigionieri iracheni.
Un quarto soldato, un'altra donna, sergente Shawna Edmondson, 24 anni, si era congedata
dall'esercito all'inizio del procedimento, preferendo andarsene in condizioni “non onorevoli”
piuttosto che sottoporsi alla corte marziale.
L'Amministrazione americana del presidente George W. Bush stabilisce che i curdi
iracheni continuino a godere di una semi-autonomia, nell'ambito dell'assetto del nuovo Iraq. La
decisione viene presa nonostante le preoccupazioni di vicini dell'Iraq, in primo luogo l'alleata
Turchia, ma anche l'Iran, e di molti iracheni, che temono una divisione del Paese in entità etniche.
--------------------------------
2004-01-06
Una folla di iracheni si raduna a Baquba, nell'Iraq centrale, per celebrare i funerali di
due civili e scandisce slogan contro le forze d'occupazione americane, accusate di essere
responsabili della loro uccisione.
Le vittime stavano tornando a casa, dopo aver lasciato una caffetteria in un villaggio nei pressi di
Baluba, quando carri armati americani aprono il fuoco contro di loro.
La polizia irachena di Bassora apre il fuoco per disperdere una manifestazione di
militari del disciolto esercito di Saddam Hussein che chiedevano il pagamento dei salari,
uccidendone due e ferendone altri due.
Due francesi vengono uccisi a Falluja e un terzo rimane ferito. Si tratta di impiegati di
società private americane che lavorano al ripristino di infrastrutture pubbliche nella regione di
Baghdad. Le vittime si trovavano a bordo di un'automobile in un convoglio di parecchi veicoli.
Un iracheno rimane ucciso e altri tre, tra cui una donna, feriti quando la automobile su
cui viaggiavano salta su una mina alla periferia di Kirkuk
La Halliburton, la società di servizi petroliferi del Texas legata al vicepresidente
americano Dick Cheney, ottiene dal Pentagono una deroga che le permette di continuare a fornire
carburante kuwaitiano all'Iraq senza giustificare i costi dell'operazione. Lo rende noto il Wall
Street Journal, affermando che la concessione della deroga equivale a un'assoluzione dalle accuse
mosse di recente dai revisori dei conti del Pentagono, secondo i quali la Halliburton ha fatto
pagare all'esercito prezzi decisamente superiori a quelli di mercato per la benzina acquistata in
Kuwait per l'Iraq.
--------------------------------
2004-01-07
Il segretario particolare di Saddam Hussein, Abed al-Hamoud al-Tikriti, muore in
un centro di detenzione americano in una imprecisata località dell'Iraq, stando a quanto riferisce il
sito web Albawaba.com. Sulle cause della morte non vengono forniti particolari. Secondo
Albawaba, Al-Tikriti venne catturato il 18 giugno e da allora avrebbe passato importati
informazioni agli americani.
Il governo britannico paga un risarcimento alle famiglie di tre civili iracheni uccisi
erroneamente dalle proprie truppe. Il ministero della Difesa riferisce che sono in corso di esame
altre 13 richieste. L'ammontare dei risarcimenti non è stato rivelato, ma secondo fonti di stampa
dovrebbe aggirarsi intorno a qualche migliaio di euro per ogni vittima. Tra le famiglie risarcite c'é
quella di Baha Mousa, il figlio di un colonnello della polizia, morto a Bassora a settembre dopo
essere stato aggredito, insieme ad altri sette giovani iracheni, da un gruppo di soldati britannici.
Un poliziotto e un civile iracheno restano uccisi da colpi di arma da fuoco sparati da
sconosciuti ad un posto di polizia nella parte ovest di Kirkuk.
Nuovi sabotaggi prendono di mira installazioni e dipendenti della Compagnia
petrolifera del Nord (NOC) nella zona di Kirkuk. Un oleodotto ad ovest della città viene dato alle
fiamme, mentre in un incidente separato una guardia di sicurezza della compagnia rimane uccisa e
altre tre ferite.
Un soldato americano morto e 35 soldati feriti durante un attacco a colpo di mortai
contro la base situata ad ovest di Baghdad. I soldati feriti appartengono al terzo corpo del comando
di supporto.
--------------------------------
2004-01-08
Quattrocento tecnici di una squadra americana specializzati nella ricerca di armi di
distruzione di massa sono stati ritirati dall'Iraq, un segnale che potrebbe indicare che Washington
non si aspetta più di trovare armi proibite. Tuttavia un'altra squadra sempre alla ricerca di armi
chimiche e biologiche è ancora sul posto.
Un gippone delle forze americane viene attaccato e distrutto a Baghdad. Perde la vita
un’interprete irachena muore. Incolumi i militari a bordo, fra i quali l'italiano Michele
Facciorusso del Nucleo carabinieri per il patrimonio artistico.
Nove occupanti di un elicottero militare americano muoiono nel corso di un
atterraggio forzato vicino a Falluja, dovuto ad attacco della resistenza irachena. L'elicottero era un
Blackhawk. L'elicottero era impegnato in una missione di evacuazione medica.
Un soldato britannico muore in un incidente avvenuto in un campo di addestramento
nel sud dell'Iraq.
Un curdo resta ucciso a Kirkuk. Chamseldin Abdal Rahman, 56 anni, viene ucciso da
sconosciuti che gli sparano alla testa, al petto e alle gambe. In precedenza, l'esercito americano
aveva disinnescato due bombe davanti alla Jumhuriya Bank e alla scuola tecnica di Kirkuk.
Un aereo cargo militare americano del tipo C-5 è costretto a compiere un atterraggio
d'emergenza poco dopo il decollo dall'aeroporto di Baghdad, dopo essere stato colpito da un missile
terra-aria. L'aereo aveva a bordo 63 persone.
Un autista che lavorava per il contingente USA viene ucciso insieme con un agente dei
servizi di sicurezza iracheni quando un convoglio viene attaccato dalla guerriglia in un quartiere
settentrionale di Baghdad. Altri due autisti restano feriti.
--------------------------------
2004-01-09
Una bomba esplode all'esterno di una moschea sciita a Baaquba durante la preghiera
del venerdì, provocando la morte di sei fedeli ed il ferimento di altre 39 persone, accalcate sullo
spiazzo antistante il tempio perché troppo piccolo per accogliere tutti. L'ordigno è costituito da
alcuni candelotti di dinamite legati con nastro adesivo ad una bombola di gas portata sul posto dagli
attentatori a bordo di una motoretta poi abbandonata all'esterno della moschea.
A Baghdad tre colpi esplosi da lanciagranate del tipo rpg-7 colpiscono l'hotel Borj alHayat, nel centro della capitale, dove di solito alloggiano dipendenti di
compagnie straniere sotto contratto con le forze della coalizione guidata dagli USA. Non ci sono
vittime
Ancora a Baaquba, due fratelli iracheni restano uccisi dall'esplosione di un proiettile di
mortaio caduto nel giardino della loro casa.
A Tikrit un volontario della protezione civile di nazionalità irachena viene ucciso da
alcuni sconosciuti che gli sparano da un'auto in corsa.
A Samara un'unità dell'8/o reggimento di fanteria USA è attaccata dagli insorti e negli
scontri due aggressori rimangono uccisi.
Il ministro della Difesa giapponese, Shigeru Ishiba, ordina l'invio di circa 30 soldati
in Iraq per una missione di perlustrazione.
Due poliziotti iracheni vengono uccisi a Kirkuk da colpi d'arma da fuoco sparati
accidentalmente da soldati americani. I due poliziotti uccisi sono un curdo e un turkmeno.
Si chiamerà Delta la nuova compagnia di bandiera irachena che prevede di iniziare i
propri voli collegando non solo scali medio-orientali, ma anche Europa ed America. La Delta
farebbe parte di un consorzio regionale composto da Royal Jordanian, Syrian Arab Airlines e
Middle East Airlines che contano di ricavare lauti guadagni dalla loro attività, considerando che
circa quattro milioni di iracheni, emigrati in Nord Europa, USA e Canada, desiderano rientrare
nel loro Paese dopo la fine del regime di Saddam Hussein.
L'ex dittatore iracheno Saddam Hussein viene dichiarato ufficialmente prigioniero di
guerra. Lo affermano fonti del Pentagono secondo cui Saddam verrà quindi trattato nel rispetto
della Convenzione di Ginevra sui prigionieri di guerra.
--------------------------------
2004-01-10
Bagno di sangue ad Amara: sei manifestanti iracheni vengono uccisi dalla polizia. I
dimostranti protestavano contro la disoccupazione. La polizia irachena pare il fuoco dopo che dal
corteo è cominciato un lancio di pietre.
--------------------------------
2004-01-11
Il primo ministro britannico Tony Blair, dopo una vorticosa cascata di bugie, è
costretto ad ammettere che le presunte armi di distruzione di massa del regime di Saddam Hussein
potrebbero non essere mai trovate. La motivazione del leader laburista è quanto mai peregrina: “In
un Paese grande il doppio del Regno Unito potrebbe non essere sorprendente che non si trovi
dove è nascosto questo materiale”, afferma Blair in un'intervista alla BBC.
Lancio di granate rpg contro una pattuglia americana nel quartiere di Salaheddin, a
Kirkuk. Non vi sono vittime, né feriti.
Sette iracheni che rubavano carburante da un oleodotto vengono uccisi in uno scontro
a fuoco con soldati USA avvenuto a Sud di Samara.
--------------------------------
2004-01-12
Un soldato americano muore e due suoi commilitoni tutti della prima divisione
corazzata - sono feriti quando un ordigno esplode al passaggio di un convoglio americano nel
centro di Baghdad.
A Ramadi un iracheno è ucciso e altri sei feriti in una sparatoria fra insorti e soldati
americani appoggiati da forze della difesa civile irachena.
--------------------------------
2004-01-13
Un elicottero militare USA del tipo Apache precipita nella zona di Falluja, abbattuto
con un razzo terra-aria esploso da elementi della guerriglia irachena. I due militari a bordo -
appartenenti al 3/o reggimento di cavalleria corazzata - escono indenni dall’attacco.
Quattro civili iracheni (un’anziana donna e tre uomini) restano feriti nel corso di un
attacco con razzi anticarro contro le truppe americane nella città di Falluja. Secondo la polizia
irachena i tre civili vengono uccisi e due feriti quando le forze americane aprono il fuoco contro
alcuni manifestanti. Alcuni testimoni raccontano di “tiri alla cieca” da parte degli americani contro
un minibus.
--------------------------------
2004-01-14
Un'autobomba esplode davanti ad una stazione di polizia della città di Baquba,
provocando due morti e circa 30 feriti, tutti iracheni.
Nei pressi di Tikrit due pachistani e un turco autisti della società USA Kellog
Brown and Root, associata della Halliburton - rimangono uccisi da colpi d'arma da fuoco esplosi
contro un convoglio di due veicoli carichi di rifornimenti per le forze della coalizione.
Vicino a Samarra otto iracheni vengono uccisi ed uno ferito nel corso di uno scontro a
fuoco con soldati americani.
Militari americani uccidono un guerrigliero iracheno ed arrestano 22 persone nella
zona tra Ramadi e Falluja.
Nuovi dati del Pentagono sul fenomeno dei suicidi tra le truppe americane in Iraq. Il
tasso di suicidi è più alto di circa un terzo rispetto alle morti per suicidio in periodo di pace. Il dott.
William Winkenwerder, vice del capo del Pentagono, Donald Rumsfeld per gli affari medici,
rende noto che le forze armate americane hanno attualmente 2.500 soldati in attesa di cure mediche
dopo essere tornati dall'Iraq. Il tasso di suicidio è ora di 13,5 soldati ogni 100.000, mentre nei
recenti anni di pace è stato tra 10,5 e 11 ogni 100.000.
--------------------------------
2004-01-15
Soldati del terzo battaglione del 67/mo reggimento blindato, nel corso di
un'operazione a Abu Kharma (a est di Baaquba), uccidono quattro guerriglieri iracheni, ferendone
uno. I militari arrestano anche 31 persone e sequestrano armi.
A Khalis una pattuglia USA uccide due iracheni che cercavano di fuggire dopo aver
piazzato un ordigno esplosivo su una strada.
Una pattuglia risponde a spari a sud di Jalula, vicino a Tikrit, uccidendo un assalitore
e ferendone un altro.
Due passeggeri di un autobus vengono uccisi da un'esplosione che investe il veicolo a
nord di Baghdad. Un altro passeggero resta ferito. L’episodio avviene nei pressi di Tikrit.
La demolizione delle case di presunti militanti della resistenza irachena da parte
delle forze di occupazione potrebbe costituire un crimine di guerra proibito dalla Convenzione di
Ginevra. Lo afferma l'organizzazione americana che si batte per i diritti umani nel mondo, Human
Rights Watch (HRW).
A Mossul feriti gravemente due poliziotti iracheni che si trovano a bordo di un'auto
davanti all'abitazione del capo della polizia di Sahel al Issar, un quartiere della città.
--------------------------------
2004-01-16
Un aereo con a bordo il ministro georgiano della difesa, in visita a Baghad, viene
preso di mira al momento del decollo dall'aeroporto della capitale irachena senza conseguenze.
A Baghdad l’operazione di disinnesco di una bomba causa quattro feriti tra la
popolazione irachena, oltre ad un interprete che lavora con le truppe USA.
Autorità aeroportuali dello scalo di Beirut sequestrano 21 miliardi di dinari iracheni
(pari a circa 16 milioni di dollari USA) stivati dentro un aereo privato proveniente da Baghdad. Il
jet della compagnia Bissat al-Rih (Tappeto volante) sarebbe stato affittato dalla società di
trasferimenti valutari libanese Mokattaf Exchange di proprietà di Michel Mokattaf, genero del
defunto presidente cristiano libanese Amin Gemayel.
Un uomo d’affari libanese, Mohammed Abu Darwish (il cui padre, Issam, era consigliere di
Amin Gemayel) interrogato dalla polizia del Libano dichiara di aver trasferito a Beirut l'ingente
quantità di dinari iracheni per effettuare un'operazione di cambio in dollari USA mirata all'acquisto
sul mercato europeo di veicoli corazzati per conto delle forze militari americane presenti in Iraq.
Ingenti quantità del nuovo dinaro iracheno sono già state esportate illegalmente dall'Iraq verso
alcuni Paesi vicini da molti speculatori con la prospettiva di lauti guadagni in tempi brevi.
La maggioranza dei croati è contraria ad un’eventuiale partecipazione della Croazia
alla missione militare in Iraq, ipotizzata dal nuovo governo di centro-destra al potere nel Paese.
Il ministro della Difesa del Regno Unito, Geoff Hoon presenta le sue scuse ai
famigliari del soldato Steven Roberts, provocata dalla carenza di giubbotti antiproiettile in
dotazione ai soldati britannici in Iraq.
Un primo contingente di militari di terra giapponesi lascia Tokyo diretto in Iraq tra
imponenti misure di sicurezza e una autoimposta semi censura stampa. Quella in Iraq è la prima
missione all'estero del Giappone dal 1945.
I militari turchi, spalleggiati pienamente dal governo di Ankara, attaccano
verbalmente sia i curdi nordiracheni, sia gli americani. Ai curdi nordiracheni inviano un vero e
proprio altolà: Ankara non tollererà una federazione irachena su basi etniche, con un Kurdistan
iracheno, che potrebbe un giorno estendersi alla regione sudorientale della Turchia. Una tale
ipotesi “creerebbe una situazione dal futuro molto difficile e sanguinoso”, afferma in una rara
conferenza stampa dei militari il vicecapo di stato maggiore, Ilker Bashbug, aggiungendo che per
Ankara sarebbe tollerabile solo una federazione su basi geografiche, preferibilmente seguendo
l'attuale divisione amministrativa dell'Iraq in 18 regioni.
Agli americani lo stesso generale dice che Ankara “non può ulteriormente aspettare” che gli stessi
si decidano a ripulire il Nord Iraq dalla ingombrante presenza di 5.000 militanti del PKK (già
ridenominatosi Kadek e da due mesi Congra-Gel), considerati “terroristi” dai turchi.
L'ex dittatore iracheno Saddam Hussein ha finora detto ben poco alle autorità
americane. E' quanto dichiara all'emittente televisiva satellitare britannica Sky News il segretario
di Stato americano Colin Powell.
Il Pentagono avvia un'inchiesta militare per verificare una serie di accuse di presunti
abusi contro prigionieri iracheni tro di detenzione in Iraq di cui si sarebbero resi responsabili
soldati americani. Si tratta di una delle prime avvisagie dello scandalo delle torture inflitte ai
prigionieri iracheni nel carcere di Abu Grhaib che esploderà ad aprile. Nelle scorse settimane
l'esercito americano aveva deciso il congedo immediato di tre soldati riconosciuti colpevoli da una
corte marziale di aver maltrattato prigionieri iracheni, lo scorso maggio, in un centro di detenzione
nei pressi di Nassiryah.
Un soldato americano rimane gravemente ferito in un attacco della guerriglia a
Samarra.
--------------------------------
2004-01-17
Tre militari americani e due agenti della difesa civile irachena muoiono dilaniati da
un ordigno esploso al passaggio del corazzato Bradley sul quale si trovavano in perlustrazione a
Ovest della località agricola di Aline, presso Taji, circa 30 km a Nord di Baghdad. Nella
deflagrazione restano feriti altri due militari americani.
Nei pressi di Falluja le truppe USA disinnescano un ordigno composto da quattro
ogive di missili terra-aria SA-3 collegate a 20 chilogrammi di esplosivo.
Un militare USA muoreucciso da “fuoco non ostile” presso la città di Diwaniya, 180
km a Sud di Baghdad, nella zona assegnata al controllo della divisione internazionale della
coalizione, formata da 9.200 soldati di 23 Paesi sotto comando polacco.
Un poliziotto iracheno rapito l’8 gennaio viene trovato morto alla periferia di Kerbala.
Due iracheni rimangono uccisi e altri sei vengono catturati dopo un attacco contro un
posto di frontiera nell'ovest dell'Iraq al confine con Siria e Giordania.
Ad un sergente del contingente britannico in Iraq è stata amputata una gamba
perché i medici sul campo non disponevano dell'attrezzatura chirurgica necessaria a fermare
l'emorragia. E’ quanto sostiene un alto ufficiale della riserva che ha esposto il caso alla
commissione Difesa della Camera dei Comuni. Il sergente si chiama Albert Thomson e fa parte
dei fucilieri delle Highlands, un battaglione scozzese.
Le perdite americane nel conflitto in Iraq salgono a 499. Secondo i dati ufficiali
aggiornati forniti dal Pentagono, i caduti per mano del nemico sono stati 346, le vittime di fuoco
amico o incidenti 153.
Le perdite della coalizione sono, complessivamente, 587, contando 53 britannici, 17 italiani, 8
spagnoli, 4 bulgari, due polacchi, due thailandesi, un danese e un ucraino. Non è chiaro se il
Pentagono includa fra le vittime d'incidenti i casi di suicidio. Tutte le cifre, inoltre, non tengono
conto dei civili americani o d'altri Paesi (come i due italiani vittime dell'attentato di Nassiriya)
morti in Iraq.
Il colosso petrolifero americano Halliburton diretto, prima che diventasse vice del
presidente George W. Bush, da Dick Cheney, ottiene dal Pentagono due nuovi contratti legati alla
ricostruzione dell'Iraq, nonostante la holding sia stata accusata di avere venduto sovraprezzo
petrolio al paese mediorientale. L’annuncio viene da fonti ufficiali dell'Esercito, secondo le quali
gli appalti sono stati assegnati al termine di una gara vinta da una filiale della Halliburton, la
Kellogg, Brown and Root (KBR). I nuovi contratti sono legati alla ristrutturazione delle
infrastrutture petrolifere irachene e il principale dei due ha un valore stimato in 1,2 miliardi di
dollari.
--------------------------------
2004-01-18
Un'auto imbottita con 500 chili di esplosivo salta in aria a Baghdad davanti alla sede
della coalizione, presso la cosiddetta Porta degli Assassini, provocando una strage: 24 morti, tutti
civili iracheni, e 130 feriti.
Almeno tredici persone rimangono ferite, alcune delle quali in modo grave,
nell'esplosione di una bomba nei pressi del mausoleo dell'imam Abbas, sito religioso nella città
santa sciita di Kerbala.
A Tikrit un nipote di Saddam Hussein muore per lo scoppio di un ordigno che
doveva servirgli per compiere un attentato. Insieme con lui rimane ucciso un complice mentre un
terzo è ferito.
A Bassora due militari britannici rimangono feriti quando il veicolo sul quale
viaggiavano in convoglio rimane coinvolto nell'esplosione di un ordigno collocato ad un incrocio
stradale.
Militari danesi aprono il fuoco uccidendolo contro un civile iracheno che non si
era fermato ad un posto di blocco.
Continua a rimanere impreciso il numero delle vittime civili irachene. Secondo Iraq
Body County la cifra si attesterebbe tra i 7.968 e i 9.801. Nel suo sito, www.iraqbodycount.net,
un'organizzazione formata da elenca un gruppo di accademici e pacifisti di USA e Gran
Bretagna che raccoglie i dati sui decessi nella guerra in Iraq, elenca, dettagliatamente, sulla base
di notizie di stampa, episodi di violenza nei quali hanno perso la vita civili iracheni, precisandone la
data, il luogo, le circostanze (operazioni militari della coalizione, attentati o scontri tra iracheni) e le
armi impiegate.
--------------------------------
2004-01-19
Decine e decine di migliaia di iracheni sciiti si riversa nelle piazze e nelle principali
arterie di Baghdad per manifestare contro il piano di transizione dei poteri sostenuto dagli USA e a
favore della richiesta di tenere subito elezioni dirette per un'Assemblea nazionale.
Soldati americani uccidono a Baghdad due yemeniti e un siriano che avevano aperto
il fuoco contro di loro durante una perquisizione in una casa. I soldati stavano cercando armi e
affermano di aver trovato, dopo la sparatoria, una cassa con bombe a mano.
Due agenti della difesa civile irachena vengono uccisi da spari al posto di blocco che
presidiavano all'ingresso di Balad. Un terzo agente rimane ferito.
Un’impiegata dei servizi segreti britannici, sospettata di aver diffuso un appunto
segreto americano che chiedeva di spiare le conversazioni dei delegati del Consiglio di Sicurezza
dell’ONU prima della guerra in Iraq, comparirà il 16 febbraio davanti alla corte di Assise di
Londra. Katharine Gun, 29 anni, ex traduttrice al quartier generale delle comunicazioni del
governo di Cheltenham, era stata licenziata lo scorso giugno ed incriminata il 13 novembre 2003
per violazione della legge sul segreto professionale che vieta la diffusione, senza autorizzazione, di
informazioni di sicurezza e di intelligence.
Il documento diffuso, datato 31 gennaio 2003, era firmato da Frank Koza, responsabile della
National Security Agency (NSA) statunitense. Il funzionario chiedeva la collaborazione dei
colleghi britannici per cercare di scoprire come avrebbero votato i sei Paesi indecisi sulla seconda
risoluzione ONU per legittimare l'intervento militare in Iraq (che alla fine non è mai stata messa
al voto). I sei Paesi erano: Angola, Camerun, Guinea, Cile, Messico e Pakistan.
Katharine Gun ha ammesso di aver divulgato un'informazione segreta, ma afferma di aver agito
per un caso di coscienza, “per impedire una guerra illegale in cui migliaia di civili iracheni e di
militari britannici sarebbero stati uccisi o feriti”.
Muore il soldato americano rimasto gravemente ferito in un attacco avvenuto il 16
gennaio a Samarra.
Il responsabile della sicurezza nel Consiglio del governatorato di Mossul sfugge a
un tentativo di assassinio in cui due sue guardie rimangono gravemente ferite da colpi di arma da
fuoco. Alcuni sconosciuti a bordo di un'automobile aprono il fuoco contro Salam Haj Issa, mentre
il dirigente si trovava davanti alla sua abitazione, nel quartiere Baas. Non è la prima volta che
membri del Consiglio di Mossul sono presi di mira: a dicembre era stato assassinato uno dei 25
membri del consiglio, Jalal Salim Khalidi, mentre un altro, Mohammed Khariri, era stato ferito
in un altro attentato.
Un anno dopo aver clamorosamente snobbato le Nazioni Unite, il presidente George
W. Bush torna a Canossa: in un incontro al vertice al Palazzo di Vetro, il suo inviato a Baghdad,
Paul Bremer, chiede al segretario dell’ONU, Kofi Annan, di tornare a impegnarsi in Iraq.
Un soldato americano rimane leggermente ferito quando sconosciuti aprono il fuoco
su una pattuglia americana a Tikrit.
--------------------------------
2004-01-20
Un centinaio di militanti per la causa delle donne danno vita a Baghdad ad un sit-in
di protesta contro l'abrogazione, da parte del governo transitorio iracheno, delle norme del diritto
di famiglia in vigore dal 1959. La decisione, adottata il 28 dicembre quando il consiglio era guidato
dal leader del Supremo Consiglio per la Rivoluzione Islamica in Iraq (SCIRI), l'ayatollah
Abdel Aziz Al Hakim, ha di fatto affidato alle istanze religiose il compito di regolare questioni
come il divorzio, il matrimonio e la cura dei figli, creando notevole preoccupazione fra le donne
irachene. Le dimostranti rivolgono un appello all'amministratore americano dell'Iraq, Paul
Bremer, invitandolo a non ratificare la decisione del Consiglio di governo transitorio e a garantire
una maggiore presenza femminile nelle istituzioni del paese.
La guerriglia irachena attacca con un razzo un complesso all'interno della cosiddetta
zona verde dove a Baghdad si è insediato il comando civile e militare della coalizione, provocando
qualche danno e un ferito leggero, un soldato americano. Il 18 gennaio un kamikaze aveva fatto
esplodere un'autobomba proprio davanti a uno dei cancelli dello stesso palazzo.
Il governo britannico potrebbe dover affrontare un processo internazionale per
crimini di guerra in Iraq, dopo che otto giuristi internazionali hanno presentato un rapporto alla
Corte Penale Internazionale sull'uso delle bombe a grappolo e dell'uranio impoverito. In un
rapporto consegnato a Luis Moreno-Ocampo, procuratore capo della Corte dell'Aja, i giuristi
hanno raccolto le dichiarazioni di testimoni ed esperti i quali - lo scorso novembre a Londra -
hanno affermato che queste armi erano state usate nei combattimenti contro Saddam Hussein.
Un ufficiale della polizia irachena viene ucciso per errore a Kirkuk da un gruppo di
guardie giurate della Erinys, una compagnia britannica incaricata dalla coalizioone di vigilare sulle
installazioni petrolifere.
Un soldato britannico muore in un incidente stradale ad Al Amarah, nel sud del
paese. Nello stesso incidente rimane erito un altro militare britannico. Il fuciliere Vincent Calvin
Windsor, 23 anni, è il 57/esimo militare britannico a morire in Iraq dall'inizio dell'invasione.
--------------------------------
2004-01-21
Due militari americani vengono uccisi in un attacco nella regione di Baaquba. Un
terzo soldato rimane ferito.
La caccia alle armi di distruzione di massa in Iraq continua. Lo afferma con una
tenacia degna di miglior causa - Tony Blair parlando ai Comuni nel corso del settimanale question
time. Blair sostiene che il Survey group in Iraq continua la ricerca “non dei progetti o del loro
occultamento, ma delle armi. Non ci può essere alcun dubbio che queste armi esistevano. Ed è
compito ora del Survey group capire cosa è successo”.
L'inviato della Radio pubblica romena in Iraq, Catalin Gombos, viene ferito
leggermente a Baghdad dalle pallottole sparate dalla polizia irachena mentre era al volante della
sua macchina nei pressi dell'albergo dove alloggia. Gombos sostiene che la polizia irachena ha
scambiato la sua auto per un'altra auto dalla quale erano stati esplosi colpi di arma da fuoco contro
un posto di controllo.
Il governo nicaraguense sospende il secondo invio di truppe in Iraq, che avrebbero
dovuto sostituire quelle che faranno ritorno al paese il prossimo febbraio, per l'impossibilità di far
fronte al relativo finanziamento, calcolato attorno ai 750.000 dollari. Lo rende noto il ministro
degli Esteri del Nicaragua, Norman Caldera. Il governo di Managua ha inviato nel luglio 2003
a Baghdad un contingente di 118 militari destinati ad interventi umanitari.
Sei iracheni, un numero imprecisato di soldati americani e un camionista turco
rimangono feriti dall'esplosione di un ordigno su una strada nei pressi di Mossul.
Quattro donne irachene, impiegate presso una base USA ad Ovest della capitale,
rimangono uccise e cinque loro compagne di viaggio ferite quando il pullmino su cui viaggiavano
viene affiancato da un'auto su una strada che collega Falluja alla base di Habbaniya e mitragliato da
guerriglieri. Anche l'autista del veicolo rimane ferito.
Durante un'operazione antiterrorismo che si svolge con l'appoggio della polizia
irachena nella zona di Hamsa, circa 40 km a Sud di Diwaniya, nell'Iraq meridionale, rimane
gravemente ferito Gonzalo Perez Garcia, responsabile della sicurezza della brigata spagnola Plus
Ultra.
--------------------------------
2004-01-22
Due militari USA della Quarta Divisione di fanteria rimangono uccisi ed un loro
commilitone ferito in un attacco con colpi di mortaio e razzi contro una base operativa avanzata
nella regione di Baaquba, 60 km a Nord di Baghdad.
Ci sono e le troveremo. Il vicepresidente americano, Dick Cheney non ha dubbi: il
regime di Saddam Hussein possedeva armi chimiche o biologiche che ancora oggi si trovano da
qualche parte, nascoste in un anfratto o nel deserto dell'Iraq. Le parole di Cheney - pronunciate nel
corso di un’intervista alla alla radio pubblica americana, la Npr (National Public Radio) -
arrivano proprio mentre acquistano peso le voci che danno per imminenti le dimissioni di David
Kay, il capo degli ispettori USA in Iraq, forse proprio perché non é stato in grado finora di
ritrovare nessuna arma di distruzione di massa. Il vice di Bush rincara la dose, affermando ancora
una volta che c'erano legami tra l'Iraq di Saddam e i terroristi islamici di al Qaida.
Un commando di insorti a bordo di alcune auto attacca un posto di controllo della
polizia su una strada che collega Falluja a Ramadi, uccidendo tre poliziotti iracheni e ferendone
cinque.
--------------------------------
2004-01-23
Attentato contro la sede del Partito comunista iracheno a Baghdad con un bilancio
di due morti. Messo al bando durante gli anni del regime, il PCI, dopo la fine della guerra, è tornato
a costituire una significativa forza politica nel Paese, tanto che un suo esponente svolge le funzioni
di ministro della Cultura nel Consiglio di governo provvisorio nominato dagli americani.
Due piloti americani muoiono nell'Iraq settentrionale quando l'elicottero su cui si
trovavano - un Kiowa da ricognizione - si schianta al suolo.
Dall'inizio del conflitto armato in Iraq sono finora 9.433 i soldati americani feriti o
ammalatisi in territorio iracheno che sono stati curati nell'ospedale militare USA di Landstuhl, in
Renania-Palatinato (sudovest della Germania). Ne dà notizia la portavoce dell'ospedale, Maria
Shaw.
Fare la guerra all'Iraq è stata “una decisione giusta” per circa due americani su tre,
il 65%, secondo un sondaggio condotto dal Centro di ricerca Pew. La percentuale è
sostanzialmente la stessa riscontrata, dallo stesso centro di ricerca, subito dopo la cattura - nel
dicembre 2003 - di Saddam Hussein.
David Kay si dimette da responsabile della Task force americana impegnata nella
caccia alle armi di sterminio in Iraq. Nell’annunciare la sua rinuncia, Kay afferma di non credere
che l'Iraq abbia questo tipo di armi nascoste da qualche parte. “Non credo che esistessero - dice
Kay alla Reuters - Si è sempre parlato delle armi prodotte dopo la fine della prima Guerra del
Golfo (1991), ma non credo che vi sia stato un programma per la produzione su vasta scala di
queste armi negli anni '90”.
L’incarico di Kay viene assunto da Charles Duelfer, già numero due delle squadre di ispettori
ONU in Iraq, che viene considerato uno scettico sul fronte della ricerca delle armi di distruzione di
massa, avendo già dichiarato che le chances di trovare in Iraq armi chimiche, nucleari o biologiche
sono “vicine a zero”.
--------------------------------
2004-01-24
Un poliziotto iracheno rimane ucciso e un altro ferito in un agguato mentre erano di
pattuglia a Mossul. Dalla fine della guerra in Iraq sono stati uccisi più di 600 poliziotti.
Due soldati americani rimangono uccisi dall'esplosione di un ordigno al passaggio del
loro convoglio vicino a Falluja.
Un'autobomba esplode a Samarra, provocando due morti e una quarantina di feriti. Tra
i feriti ci sono anche sette soldati americani. L'esplosione avviene davanti al tribunale e al consiglio
municipale.
Un poliziotto viene ucciso e tre suoi colleghi rimangono feriti dopo essere stati
aggrediti a colpi d'arma da fuoco in una via del centro di Baghdad.
Combattenti stranieri, finanziati e addestrati da Al Qaida, continuano a entrare in
Iraq dalla Siria e partecipano agli attacchi mortali che si verificano nel paese. Lo afferma il
comandante delle forze di terra della coalizione in Iraq, Ricardo Sanchez, aggiungendo però
che questi combattenti arrivano ''in piccolo numero e continuano ad usare soprattutto la frontiera
siriana”.
Il premier britannico Tony Blair deve ammettere la sconfitta sulla questione delle
armi di distruzione di massa irachene. E' quanto dichiarato dall'ex ministro degli Esteri laburista,
Robin Cook, durante un'intervista alla BBC. Secondo Cook, Blair ha appoggiato in modo così
forte la guerra in Iraq a causa del suo “zelo missionario”, della sua “certezza evangelica” nonché
del suo desiderio di mostrare fedeltà al presidente americano George W. Bush. Cook aggiunge:
“Io penso che sia veramente importante che Tony Blair ammetta che sono stati fatti degli sbagli,
forse in tutta buona fede, probabilmente egli ci ha creduto in modo sincero, ma sono stati
commessi errori. Se noi non riconosciamo di aver sbagliato, non impareremo le lezioni”.
Tre soldati americani muoiono altri sei restano feriti in un attacco compiuto con una
autobomba ad un posto di blocco nella zona di Khaldiya. L'autobomba sfonda il checkpoint
americano ed esplode mentre alcuni soldati USA stanno scendendo da un automezzo.
Le forze d'occupazione americane catturano nei pressi di Falluja un leader del
gruppo terrorista Ansar al Islam, ritenuto dall'intelligence statunitense uno stretto collaboratore
di Abu Musab al Zarqawi, un esponente di alto livello di Al Qaida. L'uomo è Husam al Yemeni.
Il nuovo capo dei “cacciatori” di armi di distruzione di massa in Iraq, Charles
Duelfer, fa sapere che la sua missione non sarà più quella di trovare le armi, ma piuttosto scoprire
come e quando le armi di sterminio sono state distrutte da Saddam Hussein.
--------------------------------
2004-01-25
Un ordigno esplode alla periferia di Baghdad al passaggio di un convoglio americano
senza fare feriti. L'ordigno era nascosto sotto un mucchio di spazzatura.
Un elicottero americano in missione di salvataggio a Mossul si inabissa nelle acque
del fiume Tigri dopo aver urtato con i suoi rotori nei cavi dell'alta tensione. Perdono la vita i due
piloti. La missione puntava al recupero di un soldato americano, dato per “disperso”, che a bordo
di una imbarcazione navigava sul fiume assieme a due poliziotti iracheni e ad un interprete,
“dispersi” anche loro, prima di rovesciarsi in acqua.
Un militare americano muore nel corso di un agguato della guerriglia a Baiji, a nord
di Baghdad.
Un iracheno ucciso e due gravemente feriti da colpi d'arma da fuoco sparati dai
soldati americani nei presi di edifici pubblici, nella città settentrionale di Kirkuk. I militari USA
aprono il fuoco per errore su un’auto ritenuta “sospetta”.
In quanto prigioniero di guerra, Saddam Hussein non può essere processato da un
tribunale iracheno fino a quando il Pese continuerà ad essere occupato dalle forze della coalizione.
E' questa la valutazione di Nada Doumani, portavoce a Baghdad del Comitato Internazionale
della Croce Rossa, stando alla quale se Saddam venisse tradotto davanti a un tribunale iracheno
sarebbe violata la Convezione di Ginevra sui prigionieri di guerra. In base all'articolo 84 della
Convenzione stessa, l'ex rais attualmente protrebbe essere processato solo da un tribunale militare
americano o della coalizione.
In un’intervista al britannico Sunday Telegraph, David Kay, ex capo di un'equipe di
ispettori USA in Iraq, rilancia le accuse contro la Siria che avrebbe ospitato una parte dell'arsenale
segreto iracheno, trasferito dall'Iraq poco tempo prima dell'inizio delle ostilità nel marzo dell'anno
scorso.
--------------------------------
2004-01-26
La Siria risponde alle nuove accuse di detenere parte delle armi di distruzione di
massa di Saddam Hussein, affermando che si tratta di “pure menzogne”. Il quotidiano
governativo al-Baath - portavoce dell'omonimo partito al potere a Damasco - nel commentare le
dichiarazioni di Kay, scrive che “non ci addentriamo nel labirinto di rispondere a tali accuse e
menzogne perché esse non meritano risposta. Esse sono pure menzogne senza alcuna prova
materiale”.
Il quotidiano aggiunge che “Kay ha reso tali dichiarazioni nell'ambito di una malevola campagna
lanciata da ambienti israeliani e sionisti-americani allo scopo di attaccare le salde e ferme
posizioni siriane. Questi ambienti tendono a biasimare la Siria per le crescenti difficoltà in cui si
trovano le truppe Usa che occupano l'Iraq”.
Venti pellegrini di origine iraniana vengono rapiti da una banda armata in territorio
iracheno, al confine con l'Iran. Lo scrive l'agenzia ufficiale iraniana IRNA. Secondo l'agenzia, i
pellegrini sono stati assaliti, ad un trentina di chilometri dalla città di frontiera iraniana di Khosravi,
da un gruppo di rapitori che si sono poi impossessati anche dei loro veicoli. Sin da poco dopo la
caduta del regime di Saddam Hussein, nell'aprile scorso, migliaia di iraniani si sono recati in
pellegrinaggio nei luoghi santi islamici in Iraq, spesso illegalmente, noncuranti degli assalti dei
banditi e dei frequenti arresti da parte dei soldati americani che li accusano di minacciare la
sicurezza del Paese.
I pellegrinaggi nelle città sante sciite dell'Iraq, in particolare a Najaf e Kerbala - dove sono sepolti
sei dei 12 imam venerati dai musulmani sciiti - erano stati interrotti durante la guerra Iran-Iraq
(1980-88) e ripresi, in numero limitato, solo alla fine degli anni '90.
Gli Stati Uniti “dovevano sapere” di avere “problemi di intelligence” in Iraq: lo
afferma Hans Blix, il giorno dopo che David Kay ha sollevato il problema di capire perché
l'intelligence statunitense giunse alla conclusione (per lui erronea) che l'Iraq avesse o stesse
acquisendo armi di distruzione di massa biochimiche e nucleari.
In un'intervista alla AP, Blix, che guidava gli ispettori dell'ONU in Iraq e che lasciò l'incarico
l'anno scorso dopo la guerra, dice di non essere stupito dal fatto che Kay, che a suo tempo criticò il
suo lavoro, si sia dimesso, dopo che le armi di distruzione di massa non sono state trovate.
Il ministro dell'Interno iracheno Nouri Badrane annuncia che le autorità
provvisorie irachene insediate dalla coalizione si sono dotate di un servizio di informazione per
lottare contro la guerriglia e la criminalità.
Un camion noleggiato dalle truppe giapponesi in Iraq viene attaccato nei pressi di
Baghdad da ignoti che uccidono il conducente giordano.
Un poliziotto iracheno viene ucciso a Mossul colpito da tre uomini che da una
automobile aprono il fuoco contro un gruppo di agenti ad un incrocio nel centro della città.
Quattro marines americani compaiono a Camp Pendleton (California) davanti ad un
tribunale militare per rispondere di accuse relative alla morte di un prigioniero avvenuta alcuni
mesi fa in Iraq. Il prigioniero, Nagem Sadoon Hatab, membro del partito Baath, era morto nel
giugno scorso mentre veniva interrogato in un centro di detenzione a Nassiriya dal caporale
Christian Hernandez. Il marine aveva letteralmente rotto il collo al prigioniero, afferrandolo 
violentemente per la testa durante l'interrogatorio e spaccandogli un osso in modo fatale. Tra i
marines accusati c'è anche il maggiore Clark Paulus, all'epoca responsabile del centro di
detenzione a Nassiriya, che avrebbe fatto dichiarazioni false per proteggere il caporale. Davanti al
tribunale militare di Camp Pendleton sono comparsi anche il sergente Gary Pittman e il caporale
William Roy, accusati di disobbedienza agli ordini e di aggressione. Roy è anche accusato di
crudeltà.
Un totale di otto marine sono già finiti nei guai per le violenze inflitte ai prigionieri nel centro di
detenzione di Nassiriya. Gli altri quattro casi non sono legati direttamente alla morte di Hatab, ma a
maltrattamenti inflitti ad altri prigionieri. Tra i quattro accusati c'è anche il maggiore William
Vickers, responsabile del centro di detenzione prima della morte di Hatab, incriminato per non
avere messo fine ai maltrattamenti dei suoi militari ai prigionieri iracheni costretti, ad esempio, a
restare svegli e in piedi per lunghe ore.
Un razzo cade all'interno del compound in cui si trova, a Baghdad, il quartier
generale della coalizione guidata dagli Stati Uniti. Non vi sono né vittime, né danni.
--------------------------------
2004-01-27
Un’autobomba inesplosa viene scoperta nei pressi del quartier generale della
coalizione internazionale a guida statunitense a Baghdad. vicino al punto dove il 18 gennaio un
kamikaze a bordo di un'auto si fece esplodere provocando 24 morti e oltre un centinaio di feriti.
Tre soldati americani della 82/a divisione aviotrasportata ed un civile iracheno
rimangono uccisi in un'esplosione verificatasi a Khaldiya. Altri due soldati USA e diversi civili
iracheni restano feriti.
A Iskandariya, sud di Baghdad, altri tre soldati americani vengono uccisi e tre feriti
nell'esplosione di un ordigno proprio mentre stava transitando il loro convoglio.
Nella cittadina di Hadithah, 250 km a Ovest di Baghdad, un poliziotto iracheno e un
assalitore rimangono uccisi in un attacco contro un commissariato. Nella sparatoria un altro
componente del commando è ferito.
Due dipendenti dell’emittente satellitare americana CNN un autista e un traduttore
- vengono uccisi in un'imboscata nei pressi di Baghdad.
Un dirigente del Partito democratico del Kurdistan, Nechirvan Barzani, minaccia
l'uso della forza per chiudere le caserme dei soldati turchi che stazionano in Nord Iraq, se questi
non se ne andranno.
“Se Ankara non ritira le sue forze volontariamente chiuderemo con tutti i mezzi le loro caserme”,
dichiara Barzani, secondo quanto riferisce l'agenzia turca Anadolu. Barzani è il premier in
pectore del futuro governo regionale unitario del Kurdistan.
Una forte esplosione si verifica a Khaldiya. Muoiono tre soldati americani, un quarto
resta ferito.
Niente caschi blu in Iraq: il segretario generale dell'ONU, Kofi Annan, lo esclude
in modo categorico. Annan ipotizza il dispiegamento di una “forza multinazionale autorizzata dal
Consiglio di Sicurezza”.
--------------------------------
2004-01-28
“Ci eravamo sbagliati quasi tutti”: David Kay, ex responsabile della caccia in Iraq
alle armi di distruzione di massa, punta l'indice contro l'intelligence americano responsabile di
“analisi fondamentalmente errate”. Kay è adesso convinto che l'Iraq, quando è stato attaccato, nel
marzo 2003, dalle truppe USA, non possedesse più armi di sterminio. Una dichiarazione
imbarazzante per la Casa Bianca che aveva fatto di questa minaccia la giustificazione principale
per l’invasione dell'Iraq. Kay fa adesso il mea culpa: “Abbiamo sbagliato tutti, me compreso. Se
fossero esistiti in Iraq arsenali di sterminio delle dimensioni da noi previste sarebbero già stati
trovati. I dati ricevuti dall'intelligence sono stati analizzati in modo errato”.
“Tutto lascia pensare - aggiunge Kay - che Saddam abbia bluffato, cercando di dare
l'impressione di possedere armi di distruzione di massa. Forse Saddam voleva godere i benefici di
prestigio e potenza del possesso di tali armi senza pagare i costi per produrle. Ma ha sbagliato
evidentemente i suoi calcoli”.
Un kamikaze al volante di un'ambulanza bianca con le insegne della Mezza Luna
Rossa (l'equivalente islamica della Croce Rossa) si fa saltare in aria all'ingresso di un albergo a
Baghdad in cui, oltre a numerosi stranieri, alloggiava anche il ministro del Lavoro iracheno Sami
Azara Al-Majun, che rimane incolume. Nell'esplosione muoiono sette persone (cinque iracheni,
un sudafricano e l'attentatore) e oltre una decina rimangono ferite. L'albergo preso di mira è l'hotel
Shahine, nel quartiere commerciale di Karrada ed è ad un solo isolato dal ristorante Nabil dove la
notte di Capodanno un'autobomba esplose facendo otto morti.
--------------------------------
2004-01-29
Un bambino iracheno rimane gravemente ferito da un ordigno esploso al passaggio di
un convoglio britannico davanti al Palazzo di giustizia di Bassora.
Un ausiliario di polizia iracheno è ucciso e un altro ferito in un attacco in Iraq
settentrionale. L'attacco avviene nel villaggio di al Muradiyah, 83 chilometri a sud della città
petrolifera di Kirkuk.
Casa per casa, mattone per mattone, le truppe americane strappano i simboli del
deposto presidente iracheno nel suo villaggio natale di Awja. Le truppe americane danno l'ordine
di demolire numerose case, tra cui quella di Saddam, quella dei suoi figli e di alcuni parenti.
Il capo di Stato Maggiore dell'esercito statunitense, gen. Peter J. Schoomaker,
predispone i piani perché decine di migliaia di soldati USA possano restare in Iraq fino al 2006.
--------------------------------
2004-01-30
L'ambasciata d'Olanda a Baghdad è oggetto di un attacco che non provoca vittime.
L'ambasciata viene colpita da due razzi. A novembre 2003 il governo olandese aveva deciso di
spostare ad Amman il suo personale diplomatico in Iraq. Solo di recente c'era stato il ritorno a
Baghdad. Sono circa 1.200 i soldati olandesi dispiegati in Iraq. Operano nella provincia
meridionale di al Muthanna, sotto comando britannico. Salvo ulteriori prolungamenti, la loro
missione dovrebbe avere termine in aprile.
Mohammed Ni'ma Tahir, ex vice capo della polizia di Nassiriya ai tempi di
Saddam Hussein, viene ucciso a colpi d'arma da fuoco nel centro della città.
Il capo delle forze della coalizione in Iraq, il generale americano Ricardo Sanchez,
mette in guardia per la diffusione nel Paese della rete terroristica Al Qaida. Sanchez sostiene che la
cattura in Iraq del pachistano Hassan Guhl, considerato un alto responsabile della logistica di Al
Qaida, dimostra come la rete di Osama bin Laden stia rafforzando la sua influenza. Secondo
responsabili americani, Guhl sarebbe stato catturato il 22 gennaio nei pressi della frontiera con
l'Iran.
Nei pressi di Kirkuk, un guerrigliero iracheno viene ucciso e un altro ferito, dopo che
insieme ad altre quattro persone a bordo di un furgone pick-up avevano attaccato un posto di blocco
della forza di difesa civile irachena.
--------------------------------
2004-01-31
Un'automobile imbottita di esplosivo salta in aria davanti ad una stazione di polizia a
Mossul, provocando la morte di almeno nove persone - tra cui sei poliziotti - e il ferimento di altre
Sempre nel Nord, un convoglio militare americano viene attaccato e tre soldati
americani rimangono uccisi. Il convoglio USA viene attaccato mentre era in movimento fra Tikrit e
Kirkuk.
La guerriglia irachena si fa viva con un volantinaggio a Falluja. Uomini con il volto
coperto distribuiscono alla popolazione volantini in cui si annuncia che, dopo il ritiro delle forze
della coalizione dall'Iraq, la guerriglia cercherà di riprendere il controllo delle principali città del
Paese. Il volantino è sottoscritto da 12 gruppi (tra cui la Resistenza islamica patriottica irachena,
l'Esercito iracheno libero e l'Esercito di liberazione iracheno) ed è indirizzato al popolo del
“grande Iraq” come “un chiarimento dei programmi dei mujaheddin”.
Un proiettile si abbatte su una zona popolare di Baghdad, uccidendo cinque persone e
ferendone molte altre. Poco dopo, una seconda esplosione, poco distante dalla prima, causa la morte
di una persona e il ferimento di diverse altre. Tre dei morti e sette dei feriti sono palestinesi,
secondo quanto riferisce il rappresentante della vasta comunità palestinese che abita nella zona.
La NATO prevede di inviare in Iraq fino a 40 mila soldati destinati a rimpiazzare i
contingenti militari di USA, Italia, Spagna e Polonia. Lo riferisce il settimanale tedesco Der
Spiegel.
Il numero dei militari americani vittime della guerra in Iraq sale a 523. Contando le
perdite degli alleati, i morti sono 614. Le cifre sono fornite dal Pentagono.
20 iracheni muoiono nell'esplosione di un deposito di munizioni avvenuta nella zona
amministrata dalla Polonia, 180 chilometri a sud-ovest di Kerbala.
--------------------------------
2004-02-01
E' di 101 morti e 133 feriti il bilancio di due attacchi kamikaze messi a segno, a pochi
minuti l'uno dall'altro, ad Arbil, nel Kurdistan iracheno, contro le sedi dei due principali partiti
curdi - il Partito Democratico del Kurdistan (PDK) e l'Unione Patriottica del Kurdistan (PUK)
- affollate in quel momento da centinaia di persone che, in un clima festoso, stavano scambiandosi
gli auguri per la ricorrenza musulmana dell'Eid Al Adha, la “festa del sacrificio”.
Il PDK controlla la parte Nord della zona di confine con l'Iraq, il PUK supervisiona invece la parte
Est della regione.
Tra le vittime vi sono il vice governatore di Arbil, Akram Mintik; il vice primo ministro della
regione, Sami Abdul Rahman; i due ministri, Shawkat Shaikh Yazdin e Saad Abd Allah e due
dirigenti politici, Saad Abdallah (PDK) e Shahwan Abbas (PUK).
Dinamica dell’attentato: due kamikaze entrano in azione quasi contemporaneamente, approfittando,
appunto, del fatto che, per il clima festivo, le misure di sicurezza intorno agli edifici dove hanno
sede i due partiti - a circa 10 km di distanza - sono state notevolmente ridotte. I due uomini, che
indossano giubbotti imbottiti di esplosivo, riescono a superare senza difficoltà i vari posti di
controllo e ad entrare nei saloni dove si svolgono i festeggiamenti e a farsi saltare in aria in mezzo
alla folla.
Il 24 dicembre 2003, un kamikaze a bordo di un'autobomba si era fatto saltare in aria davanti ad un
edificio del ministero dell’Interno. Nell’esplosione, oltre all'attentatore, erano rimasti uccisi due
poliziotti di guardia davanti al palazzo, una ragazza di 13 anni e un automobilista di passaggio. La
deflagrazione aveva provocato anche il ferimento di un centinaio di persone e danni agli edifici
vicini.
Il duplice attacco coincide con l'arrivo a sorpresa stamani a Baghdad del vice segretario alla Difesa
USA, Paul Wolfowitz.
Quattro missili vengono lanciati contro la base ucraina di Camp Zulu, sempre nella
zona polacca, ma non fanno né vittime, né danni.
Un soldato americano, che era stato ferito il 27 gennaio in un attacco a Hadithah, 250
km a Ovest di Baghdad, muore per le gravi ferite riportate.
Tre iracheni armati vengono uccisi e altri 35 catturati durante un raid delle forze
americane a Bayji, località 200 km a nord di Baghdad. Nell'operazione vengono sequestrate anche
numerose armi.
Quattro poliziotti iracheni rimangono feriti in un attacco della guerriglia a Kirkuk.
--------------------------------
2004-02-02
Il mancato ritrovamento delle armi di distruzione di massa irachene mina la credibilità
della Gran Bretagna e degli Stati Uniti nella guerra internazionale contro il terrorismo. Lo
afferma, in un rapporto, la commissione Esteri della Camera dei Comuni britannica. La
commissione parlamentare sottolinea anche che le forze britanniche e statunitensi in Iraq si
trovano ora “di fronte ad una pericolosa alleanza fra combattenti stranieri e terroristi fedeli al
vecchio regime iracheno”.
Due razzi katiusha vengono sparati dal retro di un edificio che ospita il governo della
provincia di Kirkuk verso la principale base americana sita nell'aeroporto, nella parte occidentale
della città. La polizia irachena e i militari americani che si trovavano vicino al posto da dove è
stato sparato il razzo aprono il fuoco contro dei sospetti, uccidendo per errore un civile.
In un altro attacco, gli assalitori aprono il fuoco contro un posto di controllo della
polizia nella parte occidentale di Kirkuk, uccidendo un poliziotto e ferendone altri due, nonché un
passante.
Secondo il Wall Street Journal, che spara la notizia in prima pagina, la Halliburton,
l'azienda petrolifera e di forniture militari che faceva capo al vice presidente americano Dick
Cheney, avrebbe di nuovo truffato il Pentagono, fatturando al Dipartimento della Difesa pasti
inesistenti destinati ai militari USA di stanza in Kuwait per circa 16 milioni di dollari. Il quotidiano
cita inquirenti del Pentagono i quali avrebbero scoperto che una filiale della Halliburton, la Kellog
Brown and Root (KBR), avrebbe fatturato pasti non distribuiti ai militari per almeno sette mesi. La
scorsa settimana, la stessa Halliburton aveva annunciato l'intenzione di rimborsare al Pentagono
fatti corrompere da un'azienda del Kuwait. La Halliburton, che contribuì generosamente alla
campagna del presidente George W. Bush, ha ricevuto - con licitazione privata, cioè senza
partecipare ad alcuna gara di appalto - numerosi contratti per centinaia di milioni di dollari nel
dopoguerra iracheno e se li è anche visti rinnovare e ampliare, nonostante ci sia il sospetto che abbia
fatto pagare prezzi più alti del dovuto per le forniture all'Iraq di petrolio dal Kuwait (si parla di
sovrapprezzi per decine di milioni di dollari).
--------------------------------
2004-02-03
Le rivelazioni sulle armi di sterminio che non c'erano creano il primo “pentito” al
vertice dell'amministrazione Bush. Il segretario di Stato Colin Powell ammette di non essere più
sicuro che avrebbe raccomandato all'epoca una invasione dell'Iraq sapendo quanto è emerso nel
frattempo sul bluff di Saddam Hussein. I dubbi di Powell erano già emersi nei giorni scorsi, dopo
che David Kay, il massimo esperto americano nella caccia alle armi di distruzione di massa di
Saddam, aveva annunciato di essere convinto che l'Iraq non possedesse più questo tipo armi
quando le truppe americane erano entrate, nel marzo scorso, nel Paese. Powell, in una intervista
pubblicata dal quotidiano Washington Post, afferma che “l'assenza di arsenali di armi di
distruzione di massa cambia l’equazione politica, cambia le risposte che sarebbero state date”.
Powell, che un anno fa aveva presentato alle Nazioni Unite le “prove” della presenza di armi di
disitruzione in Iraq, nell’intervista continua però a difendere la decisione di fare la guerra all'Iraq:
“Il presidente George Bush ha preso le decisione giusta - sostiene il segretario di Stato - non
deve esistere il minimo dubbio nella mente degli americani e del resto del mondo che non sia
stata fatta la cosa giusta: la storia ci darà ragione”.
Le rivelazioni di Kay sull’inesistenza di arsenali micidiali in Iraq inducono
l’amministrazione Bush a varare una commissione d'inchiesta per indagare sugli errori
dell'intelligence americana.
Tre poliziotti iracheni rimangono uccisi in un attacco vicino alla città santa sciita di
Karbala. La jeep sulla quale i tre agenti viaggiavano viene centrata da colpi esplosi da sconosciuti a
bordo di un'auto in corsa.
Nell'ambito delle iniziative tese a far scomparire dal Paese ogni traccia del deposto
dittatore, l'esercito USA decide di chiudere con il cemento il cunicolo sotterraneo presso Tikrit nel
quale, il 13 dicembre 2003, Saddam Hussein venne catturato. Il progetto è ispirato dal desiderio di
evitare che il sito diventi un'attrazione turistica o peggio una sorta di luogo di culto per i fedelissimi
dell'ex rais.
Il Comitato per la potezione dei giornalisti (CPJ), con sede a New York, condanna
la decisione del Consiglio di governo provvisorio iracheno di escludere la rete televisiva araba Al
Jazira dalla copertura dei suoi lavori ufficiali per un mese.
Non è la prima volta che il Consiglio di governo provvisorio prende provvedimenti contro le
televisioni arabe al Jazira, rete con sede nel Qatar, e al Arabiya, di Dubai, entrambe accusate di
incitare la violenza. “Continuando a punire i media in Iraq - sostiene il CPJ - il Consiglio
scredita il suo asserito appoggio al principio della libertà di stampa”.
Un soldato americano viene ucciso e un altro ferito nell'esplosione di una bomba
collocata al lato di una strada vicino a Iskandariya.
Un cittadino iracheno riceve un milione di dollari per aver fatto alla coalizione una
“soffiata” che l’11 dicembre 2003 ha portato alla cattura di un alto dirigente del deposto regime,
Khamis Sarhan al Mohammad, 56 anni, capo del partito Baath nella citta' di Kerbala. Era il
numero 54 sulla lista dei 55 uomini più ricercati in Iraq. Dopo l'arresto di al Mohammad, restano
ancora 13 ex alti dirigenti iracheni dei 55 elencati nella lista stilata dagli americani, tra i quali Izzat
Ibrahim al Douri, numero due del deposto regime.
--------------------------------
2004-02-04
Il primo ministro Tony Blair, parlando alla Camera dei Comuni, afferma che prima
del voto del 18 marzo 2003 - che autorizzò l'entrata in guerra della Gran Bretagna contro l'Iraq -
non conosceva la natura esatta delle armi di distruzione di massa menzionate in un dossier dei
servizi segreti britannici. Tale dossier, presentato dallo stesso Blair il 24 settembre 2002,
sosteneva che l'Iraq poteva attivare in 45 minuti armi chimiche o biologiche letali.
I responsabili dei servizi segreti britannici hanno ignorato, prima dell'inizio della
guerra, gli avvertimenti di alcuni esperti, secondo i quali l'Iraq poteva anche non avere armi
chimiche e biologiche. Lo sostiene - sulle pagine del quotidiano The Independent - un ex capo del
DIS (Defence Intelligence Staff). L'ex funzionario dell'intelligence, Brian Jones, spiega di aver
protestato insieme ad altri funzionari per il dossier costituito nel settembre 2002, perché temevano
di diventare “capri espiatori”, in caso le armi di distruzione di massa non fossero state scoperte
dopo la guerra.
Un gruppo iracheno vicino a Ansar al Islam, l'organizzazione integralista che sarebbe
legata a al Qaida, rivendica via Internet il duplice attentato kamikaze del 1° febbraio a Arbil che
ha fatto oltre 100 morti nelle sedi dei due principali partiti curdi.
Gonzalo Perez Garcia, il comandante della Guardia Civil spagnola ferito alla testa
lo scorso 22 gennaio, muore nell'ospedale militare di Madrid. Perez Garcia, che aveva 42 anni, era
stato ferito durante un'operazione contro un gruppo di uomini armati a Al Hamsa, nel Sud dell'Iraq
ed era stato riportato in Spagna il 23 gennaio, già in stato di coma irreversibile.
--------------------------------
2004-02-05
La ricerca di armi di distruzione di massa in Iraq è lontana dalla conclusione. Finora
l'intelligence USA non ne ha trovato traccia, ma ha raccolto ampie prove di programmi di Saddam
per procurarsele.
Nel suo primo discorso pubblico sull'argomento, il direttore della CIA, George Tenet, fa una
difesa appassionata dell'operato della sua agenzia. Il discorso di Tenet è centrato sul rapporto
compilato nell'ottobre 2002 da tutte le organizzazioni d'intelligence USA con l'analisi degli esperti
sulle armi di distruzione di massa irachene. Fu largamente in base a quel rapporto, il National
Intelligence Estimate (NEI), che l'Amministrazione Bush decise di invadere l'Iraq.
Un soldato americano viene ucciso e un altro ferito in un attacco con mortai contro
installazioni militari americane vicino all'aeroporto di Baghdad.
L’Ayatollah Ali Al-Sistani, il più influente leader religioso sciita in Iraq, sfugge ad
un attentato. Lo riferisce, dalla città santa di Najaf, un responsabile del suo ufficio. Un responsabile
della sicurezza dell'ufficio di Sistani precisa che l'attentato è stato compiuto da un gruppo di
uomini armati che hanno aperto il fuoco contro il grande Ayatollah ed i suoi collaboratori. Ma il
giorno dopo (6 febbraio) Mohammed Ali, portavoce di Sistani, nega che ci sia stato un attentato
contro il potente capo sciita.
--------------------------------
2004-02-06
Due iracheni uccisi e due bambini feriti da colpi d'arma da fuoco durante un attacco
anti-americano a Samara. Due passeggeri a bordo di una vettura giapponese rossa lanciano un razzo
anticarro contro un posto di blocco americano nel quartier al Zraa senza colpire i militari. Gli
americani rispondono, uccidendo un passante e un automobilista e ferendo i due bambini.
Sei iracheni, fedelissimi di Saddam Hussein, vengono catturati da reparti americani
durante una incursione avvenuta a Tikrit.
Il Pentagono decide di porre riparo alle numerose denunce, spesso inascoltate, di
episodi di violenza sessuale negli accampamenti dei militari americani in Iraq. Il ministro della
difesa Donald Rumsfeld ordina un'inchiesta, dicendosi preoccupato non solo per gli incidenti in sé,
ma anche per il fatto che gran parte delle vittime non vengono trasferite: sono costrette a servire in
ambienti ristretti con gli stessi soldati accusati di aver commesso l'aggressione.
Nel 2003, l'Esercito ha registrato 80 denunce, l'Aeronautica sette e il corpo dei marines una,
secondo cifre ufficiali del Pentagono per la zona del Golfo. Nessuna denuncia nella Navy.
Alcune soldatesse, stanche di vedere le denunce ignorate e le accusatrici maltrattate dai superiori, si
sono rivolte a un'organizzazione civile, la Miles Foundation, che si batte contro la discriminazione
sessuale nelle forze armate. Il gruppo da solo ha raccolto 37 denunce.
Nel novembre 2003 una donna sergente di stanza a Fort Lewis, nello stato di Washington, aveva
denunciato d'essere stata violentata nella base della sua unità nel Kuwait, dove si stava addestrando
per entrare in azione in Iraq. Per tutta risposta, i comandanti dell'unità hanno invitato le 310 donne
di una brigata di circa 5.000 uomini a muoversi con estrema cautela nel campo dopo il tramonto.
A Samarra, tre iracheni a bordo di un camion aprono il fuoco contro un gruppo di
soldati americani ad un posto di blocco. I soldati americani rispondono, ferendo gravemente un
iracheno che muore poco dopo.
A Balad un elicottero americano spara, ferendolo mortalmente, contro un iracheno, a
seguito di un attacco con granate contro una base militare che non provoca danni.
--------------------------------
2004-02-07
La maggioranza dei cittadini britannici pensa che il premier Tony Blair dovrebbe
dimettersi davanti al crescente scetticismo in Gran Bretagna sulle ragioni che hanno portato il
paese a partecipare alla guerra in Iraq. Lo rivela un sondaggio pubblicato dal quotidiano The
Independent.
Alla domanda: “ritiene che sia tempo per Tony Blair di dimettersi”, il 51 per cento delle persone
interrogate rispondono “sì” e solo il 35 per cento oppone un “no” categorico. Secondo il sondaggio,
il 54 per cento dei britannici reputa che Blair abbia mentito sulla minaccia costituita dalle presunte
armi di distruzione di massa irachene. Inoltre, il 68 per cento degli intervistati pensa che l'inchiesta
fatta sulle informazioni dei servizi segreti prima della guerra in Iraq servirà solo a insabbiare la
vicenda.
Il ministro della difesa britannico Geoff Hoon torna a difendere l'intervento
americano in Iraq anche se finora non sono state rinvenute le arme di distruzione di massa che
dovevano giustificare il conflitto. “Due cose sono chiare - afferma il ministro - Saddam Hussein
ha usato armi chimiche contro il suo popolo e ha cercato di sviluppare l'arma nucleare”.
Secondo Hoon, “senza gli interventi americani oltre a Saddam Hussein anche i talebani e
Slobodan Milosevic sarebbero ancora stati al potere”.
Il ministro della Difesa americano, il “falco” Donald Rumsfeld, difende la dottrina
che ha ispirato la guerra in Iraq. “Se qualcuno minaccia di tirare una palla di neve, non si agisce
in maniera preventiva. Ti puoi permettere di incassare il colpo e via - afferma il ministro
americano - Ma quando si tratta una arma biologica che può uccidere anche 300.000 persone,
allora bisogna attaccare per primi, come avvenuto in Iraq: più grande è il rischio, più bassa deve
essere la soglia davanti a cui fermarsi prima di agire”.
Tre persone perdono la vita ed altre otto sono ferite a causa di un'esplosione provocata
da una bomba collocata all'esterno dell'ufficio del numero due della polizia irachena di Sawaryia.
Nell'attentato l'alto funzionario della Polizia subisce solo delle ustioni.
--------------------------------
2004-02-08
Ai militari del contingente giapponese che comincia il suo dispiegamento in Iraq
viene raccomandato di farsi crescere i baffi.
Lo riferisce la BBC nel suo sito web. Nella speranza di essere meglio accettati dalla popolazione
locale, i soldati del Sol Levante dovranno attenersi ad altre scrupolose indicazioni ricevute prima di
partire: prime tra tutte la rinuncia ad alcol e maiale, persino all'interno della loro base di Samawah,
nel sud del paese.
Un portavoce del ministero della Difesa giapponese afferma che ai soldati della missione irachena
non verrà, però, consentito di farsi crescere la barba: “Creerebbe problemi qualora ci fosse bisogno
di indossare una maschera a gas”.
E' la prima volta dalla fine della seconda guerra mondiale che un contingente giapponese opera
fuori dal proprio paese.
Il Nicaragua abbandona definitivamente il progetto di inviare un nuovo contingente
militare in Iraq, non avendo trovato i fondi necessari a finanziare la missione. Il ministro degli
Esteri, Norman Caldera, assicura che è stato impossibile trovare i 900.000 dollari necessari per la
realizzazione del progetto.
Da parte sua il ministro della Difesa, José Adan Guerra, sostiene che la priorità del governo è
organizzare il rimpatrio dei soldati nicaraguensi che da sei mesi sono in Iraq.
Una richiesta di aiuto economico era stata presentata da Managua ai governi di Spagna, Gran
Bretagna, Danimarca e Olanda, ma senza successo.
Soldati americani uccidono un iracheno e ne arrestano 41 nel corso di un'operazione
contro la guerriglia nel “triangolo sunnita” a nord di Baghdad.
I servizi segreti britannici collaborarono con quelli americani in un'operazione di
spionaggio illegale all'ONU nel marzo 2003, quando gli Stati Uniti cercavano il consenso su una
loro seconda risoluzione che desse il via alla guerra contro l'Iraq.
Lo scrive il quotidiano britannico The Observer nella sua edizione on line, a quasi un anno di
distanza da una sua precedente rivelazione, secondo la quale i servizi americani avrebbero cercato
di scoprire in anticipo le intenzioni di voto delle cosiddette “swing nations” - i paesi allora in bilico
- del Consiglio: Cile, Bulgaria, Camerun, Angola, Guinea e Pakistan, il cui voto sarebbe stato
decisivo.
Un soldato americano rimane ucciso in una esplosione avvenuta a sud di Baghdad, a
Mahmoudiya.
--------------------------------
2004-02-09
La polizia irachena di Kirkuk cattura quattro arabi che stavano preparando un
attentato suicida contro gli uffici dei due maggiori partiti curdi, il PDK e il PUK.
Due soldati americani sono uccisi e altri sei feriti mentre maneggiano esplosivi a
Sinjar, una località 400 chilometri a nord di Baghdad.
--------------------------------
2004-02-10
53 persone perdono la vita ed altre 70 sono ferite nell'esplosione di una autobomba
davanti ad una stazione di polizia a Iskandariya. La deflagrazione avviene mentre centinaia di
uomini, per lo più giovani, si accalcano davanti al locale commissariato per arruolarsi.
Poliziotti sotto tiro anche a Baghdad dove quattro ufficiali rimangono uccisi in
un'esplosione al passaggio del loro veicolo, a Zayyuna, un quartiere orientale della capitale.
Sono 604 i poliziotti iracheni rimasti uccisi in attentati o nel corso di operazioni contro la
criminalità da quando questo corpo è stato riformato dalle forze di occupazione, dopo la caduta del
regime di Saddam Hussein, nell'aprile 2003.
Un kamikaze si fa esplodere nella città di Ramadi davanti alla casa di un leader
tribale locale, Amer Suleiman, capo dell'amministrazione insediata dagli americani. Nell'attentato
muore il kamikaze, mentre quattro guardie del corpo del leader tribale rimangono ferite.
Migliaia di sciiti iracheni manifestano nella città santa di Najaf per dimostrare il loro
appoggio al Grande Ayatollah Ali al-Sistani che chiede elezioni dirette per la designazione di un
governo iracheno.
--------------------------------
2004-02-11
Un'auto imbottita di esplosivo e guidata da un attentatore suicida salta in aria a
Baghdad davanti al centro reclutamento del quartier generale del nuovo esercito iracheno mentre
almeno 400 giovani stavano facendo la fila per arruolarsi. Il bilancio: 47 i morti e 35 i feriti, di cui
alcuni in gravi condizioni. Il quartier generale dell'esercito iracheno si trova nella zona del
vecchio aeroporto di Al Muthana, un piccolo scalo rimasto abbandonato per diversi anni ed ora
utilizzato dalle nuove forze armate irachene. Nelle vicinanze c'è la sede di un piccolo gruppo
integralista.
Il ministero della Difesa britannico indaga sulla morte di un detenuto iracheno che
sarebbe stato percosso in carcere da un soldato britannico. L'uomo era stato catturato nel settembre
Regiment nel corso di un rastrellamento alla ricerca di fedelissimi di Saddam Hussein e malviventi
locali. Ritrovato morto poco dopo, presentava numerose lesioni esterne e interne. Un soldato del
reggimento viene incriminato per omicidio preterintenzionale e dovrebbe comparire prossimamente
davanti a una Corte marziale.
Cinque militari spagnoli rimangono feriti in un attacco con un ordigno esplosivo
mentre tornavano alla loro base a Diwaniya, nel sud dell'Iraq.
Un soldato americano resta ferito in modo leggero nell'esplosione di un ordigno nel
centro di Ramadi. Il militare si trovava su un mezzo blindato in un convoglio, quando il suo mezzo
è saltato su una mina.
--------------------------------
2004-02-12
Esplosioni causate da colpi di mortaio a Samawa, quartier generale del contingente
militare giapponese arrivato da pochi giorni con un primo plotone di un centinaio di truppe di
terra.
Attacco contro il Comando centrale americano (CentCom) da cui dipendono le
operazioni in Iraq. A Fallujah, tre granate Rpg esplodono contro un convoglio militare USA su cui
viaggiavano il gen. John Abizaid, responsabile del CentCom e il gen. Charles Swannak, rimasti
entrambi fortunosamente illesi.
Due soldati statunitensi muoiono nell'esplosione di una bomba piazzata in un lato
della strada che stavano percorrendo sul loro automezzo nella parte occidentale di Baghdad. Un
terzo soldato rimane ferito.
--------------------------------
2004-02-13
Un paracadutista della 82/a divisione aerotrasportata americana muore in seguito
ad un incidente stradale vicino a Baghdad.
--------------------------------
2004-02-14
I corpi di tre soldati americani dati per dispersi il 25 gennaio a Mossul dopo il
rovesciamento di un battello e la caduta di un elicottero sul fiume Tigri vengono ritrovati.
E’ di 27 morti il bilancio di un attacco contro il commissariato di Falluja. Tra le
vittime ci sono 22 agenti di polizia, un civile e quattro assalitori. I feriti sono 35. Secondo la polizia
durante l'azione sono fuggiti dal commissariato dai 20 agli 80 detenuti. Decine di uomini armati con
un'azione coordinata prendono d'assalto anche altri tre edifici nella cittadina, liberando decine di
prigionieri.
--------------------------------
2004-02-15
Due iracheni vengono uccisi e altri tre feriti a Baghdad quando il minibus su cui si
trovavano è colpito da un razzo lanciato da un gruppo di guerriglieri che intendevano attaccare un
convoglio americano. Il minibus viene colpito per errore.
Un civile americano appartenente a un gruppo religioso viene ucciso e altri tre sono
feriti in un agguato che avviene tra Babilonia e Baghdad. I feriti raccontano di essere arrivati in
Iraq come membri di un non meglio precisato gruppo religioso e che nel pomeriggio, mentre si
stavano spostando a bordo di un taxi, sono stati aggrediti da ignoti assalitori che hanno attaccato
l'autovettura a colpi di arma da fuoco.
Il Governo britannico annuncia di stare “valutando seriamente” la possibilità di
ritirare le accuse contro un'ex impiegata degli 007 britannici sospettata di aver diffuso un appunto
segreto USA che chiedeva di spiare le conversazioni dei delegati del Consiglio di Sicurezza ONU
prima della guerra in Iraq.
E' quanto scrive il domenicale The Observer, ripercorrendo la storia del caso relativo alla 29/enne
Katharine Gun, ex traduttrice al quartier generale delle comunicazioni del governo. Gun,
licenziata nel giugno 2003 ed incriminata il 13 novembre scorso per violazione della legge sul
segreto professionale (che vieta la diffusione, senza autorizzazione, di informazioni di sicurezza e di
intelligence), dovrà comparire davanti alla corte di Assise di Londra. Secondo l'Observer, però,
Londra intenderebbe chiudere il caso per non esporre il Governo ed i servizi segreti ad
imbarazzanti rivelazioni.
Il documento diffuso dalla Gun, datato 31 gennaio 2003, era firmato da Frank Koza, responsabile
della National Security Agency (NSA) statunitense. In particolare, il funzionario chiedeva la
collaborazione dei colleghi britannici per cercare di scoprire come avrebbero votato i sei Paesi
indecisi sulla seconda risoluzione ONU (Angola, Camerun, Guinea, Cile, Messico e Pakistan)
per legittimare l'intervento militare in Iraq (che alla fine non è mai stata messa al voto).
Paul Bremer, capo dell'Autorità civile provvisoria americana in Iraq, annuncia
ufficialmente: “E' nostra intenzione passare i poteri a un governo iracheno entro il prossimo 30
giugno”.
E’ la conferma della scadenza prevista dal calendario di transizione dei poteri concordato con il
Consiglio di governo provvisorio iracheno.
Gli Stati Uniti hanno assegnato contratti per oltre 400 milioni di dollari ad un'azienda
da poco costituita che ha legami familiari e d'affari con Ahmed Chalabi, l'esule iracheno che è
l'uomo di fiducia del Pentagono nel Consiglio del governo provvisorio iracheno. Lo scrive il
tabloid di New York Newsday, citando documenti cui ha avuto accesso.
Il contratto più recente, e più grosso, da 327 milioni di dollari, riguarda la fornitura
d'equipaggiamenti alle neo-ricostituite forze armate irachene: l'attribuzione dell'appalto è già stata
contestata da altri concorrenti che ne denunciano la credibilità. Un altro contratto da 80 milioni di
dollari, assegnato dall'Autorità civile provvisoria americana in Iraq fa pure discutere: per garantire
la sicurezza delle infrastrutture petrolifere irachene, l'azienda legata a Chalabi ha assunto come
guardie elementi della milizia dello stesso Chalabi, le Libere forze irachene.
--------------------------------
2004-02-16
Una bomba uccide un soldato USA e ne ferisce un altro a Baghdad.
Un soldato americano rimane ucciso e altri quattro feriti nell'esplosione di un
ordigno al passaggio di un convoglio militare USA nella città di Baaqouba. Restano feriti anche
quattro venditori ambulanti iracheni.
Un'esplosione in una scuola primaria di Baghdad uccide due bambini, ferendone altri
quattro. La scuola si trova nella roccaforte sciita di Khadimiya, nell'area nord-est della capitale
irachena.
Dopo nove mesi di detenzione le forze armate americane annunciano di aver
rimesso in libertà Saadoun Hamadi, 74 anni, ex presidente del Parlamento iracheno durante il
regime di Saddam Hussein.
Un gruppo definitosi I mujaheddin di Falluja che secondo gli abitanti della città
irachena raccoglie l'insieme dei gruppi della guerriglia islamica della città - annuncia in alcuni
volantini che d'ora innanzi sono vietati gli attacchi “contro la polizia e l'esercito iracheno”.
Un soldato statunitense muore e un suo commilitone è ferito nell'esplosione di una
bomba di fabbricazione artigianale al passaggio del loro convoglio su una strada a Ovest di Mosul.
L'arcivescovo sudafricano e premio Nobel per la pace Desmond Tutu chiede a
George Bush e Tony Blair di scusarsi per aver fatto in Iraq una guerra ”controproducente ed
immorale”. In un discorso pronunciato a Londra, l'alto prelato anglicano sostiene che solo
ammettendo di aver sbagliato, il presidente USA e il premier britannico potranno “riconquistare
credibilità e rispetto”.
“Sarebbe meraviglioso che i politici riuscissero ad ammettere che sono solo creature umane
soggette all'errore e non Dio. Sfortunatamente sembrano considerare tale ammissione una prova
di debolezza. E’ stata fatta una guerra immorale - ha aggiunto Tutu - e di conseguenza il mondo
è un luogo molto più insicuro di prima. C'è molta più gente che prova risentimento verso il
potere che può impunemente usare la sua forza con noncuranza”.
--------------------------------
2004-02-17
Tre civili iracheni, tra cui una bambina di dieci anni, restano uccisi da un colpo di
mortaio, sparato da soldati americani, che colpisce una casa vicino alla base militare di Tikrit.
Un ex responsabile del partito Baath, Hachem Rajeh Akao, rimane ucciso in un
agguato nel centro di Karbala.
--------------------------------
2004-02-18
11 iracheni uccisi e un centinaio di persone ferite nell'attentato contro la base dei
militari polacchi a Al Hilla, a Sud di Baghdad, compiuto con due autobomba guidate da altrettanti
terroristi suicidi.
Tra i feriti, almeno 58 sono soldati: tra essi sei polacchi e 10 ungheresi, due dei quali in gravi
condizioni. E' il primo attacco di questo tipo contro la base polacca in Iraq.
A Sud di Baghdad la Polonia ha il comando di una divisione multinazionale di 9.000 uomini, 2.400
dei quali polacchi.
Soldati USA uccidono un iracheno in reazione a un lancio di decine di colpi di
mortaio e razzi esplosi contro la principale prigione americana di Abu Ghraib, a circa 25 km a
Nord-Ovest di Baghdad.
--------------------------------
2004-02-19
A Khalidiyah l'esplosione di una bomba collocata su una strada uccide due militari
americani e un civile iracheno, mentre un altro soldato USA rimane ferito.
Un poliziotto iracheno addetto al traffico stradale resta ucciso dall'esplosione di un
ordigno avvenuta al passaggio di un convoglio militare USA nella città di Baaquba.
Un ex generale della guardia repubblicana dell'ex presidente iracheno Saddam
Hussein viene ucciso a Kirkuk. La vittima era nel suo negozio che aveva aperto nel quartiere alNidaa, ad est della città, dopo la caduta del regime nell'aprile 2003.
--------------------------------
2004-02-20
La CIA ha rimosso il suo numero uno a Baghdad per dubbi sulla sua capacità di
guidare i servizi USA nella capitale irachena. La rivelazione è del Los Angeles Times. La rimozione
è avvenuta a dicembre, dopo sanguinosi attentati contro forze USA e obiettivi civili iracheni.
--------------------------------
2004-02-21
Un traduttore iracheno che lavorava per gli americani rimane ucciso e tre soldati
USA sono feriti in un attacco compiuto da uomini armati contro un convoglio americano a Haswa, a
sudovest di Baghdad.
Un camionista giordano viene ucciso in un'imboscata vicino a Fallujah, lungo
l'autostrada che collega la cittadina alla capitale irachena.
Il ministero della Difesa britannico potrebbe trovarsi ad affrontare una sfilza di
cause in seguito alla morte di almeno 18 civili iracheni uccisi da soldati britannici. E’ quanto
scrive il Guardian, precisando che i casi, di cui non si aveva notizia finora, sono collegati a
incidenti in cui cittadini iracheni sono morti perché colpiti per errore o perché si trovavano per caso
in zone di sparatorie.
L'avv. Paul Shiner, il cui studio patrocina i familiari delle vittime, afferma che i 18 sono solo “la
punta dell'iceberg”.
Il ministero della Difesa britannico si è offerto di pagare risarcimenti ad alcune delle famiglie, ma
gli avvocati hanno giudicato la somma irrisoria e si stanno preparando a perseguirlo davanti a
tribunali britannici.
Per la prima volta 70 giorni dopo la sua cattura il Comitato Internazionale della
Croce rossa fa visita a Saddam Hussein, detenuto dagli americani in una località segreta
dell'Iraq. L'ex rais, approfittando del diritto che gli garantisce l'articolo 70 della Convenzione di
Ginevra, consegna alla delegazione del CICR una cartolina per i suoi familiari. Nulla si sa delle
condizioni di Saddam, né fisiche, né psichiche, dato che il CICR segue la prassi di non rivelare
informazioni sui prigionieri che incontra.
Il 9 gennaio scorso Washington aveva ufficialmente classificato l'ex rais “prigioniero di guerra”,
impegnandosi automaticamente a garantirgli un trattamento umanitario previsto da tale status, cibi,
vestiti, igiene, cure mediche, colloqui.
--------------------------------
2004-02-22
Scatenati da un leader religioso sciita, centinaia di dimostranti tentano l'assalto al
palazzo comunale di Nassiriya per costringere a dimettersi il governatore della provincia, Hamid
Sabri Rummayyed, e il consiglio municipale. Per proteggere l'edificio, il governatore chiama in
soccorso gli uomini della sua tribù.
A Baghdad, un religioso sunnita viene ucciso di fronte alla sua abitazione. Dhamir
Suleyman al Dhari viene aggredito da quattro uomini armati mentre si preparava a raggiungere una
vicina moschea nel quartiere di Khadra, nella zona ovest della capitale, dove avrebbe dovuto
guidare la preghiera serale del venerdì. Il religioso apparteneva a un gruppo costituito per assicurare
una parte di potere alla comunità sunnita (minoritaria rispetto a quella sciita) in vista del temuto
scontro tra fazioni dopo il passaggio di potere dalla coalizione agli iracheni.
In una serie di attacchi due iracheni vengono uccisi a Mossul: un assalitore che, da
un'auto in corsa, aveva aperto il fuoco contro l'abitazione del capo della polizia di Ninive e un
civile, dilaniato nell'esplosione di un ordigno lungo una strada di solito percorsa dalle truppe
americane.
Primo sabotaggio di un oleodotto nella parte meridionale dell’Iraq. L'oleodotto
Kirkuk-Baghdad-Bassora viene danneggiato da un'esplosione nei pressi di Al Hare, un villaggio
pochi chilometri a est di Kerbala.
--------------------------------
2004-02-23
Due kamikaze a bordo di un'auto imbottita di esplosivo si lanciano contro un
commissariato di polizia di Kirkuk, provocando la morte di sei agenti e il ferimento di altre 25.
Un poliziotto iracheno viene assassinato a Samarra. La vittima, Osmane Aziz
Mohammad, 30 anni, era fratello del capo delle Forze di Difesa Civile Irachena della città.
Diciassette soldati americani vengono sospesi in via cautelare nell'ambito
dell'inchiesta interna avviata dal Pentagono per verificare una serie di accuse di abusi su
prigionieri iracheni da parte di militari degli Stati Uniti. Tra i 17 figurano anche un comandante di
battaglione e un comandante di compagnia.
Il gen. Richard Sanchez, comandante delle forze americane in Iraq, aveva ordinato il mese
scorso l'avvio di indagini dopo che erano emerse notizie di abusi compiuti nella prigione di Abu
Ghraib, alla periferia di Baghdad. Le accuse sono state mosse, tra l'altro, da Amnesty
International.
Una ventina di accampamenti di protesta dall'Alaska alla Florida, passando per New
York, Washington e Los Angeles, con le sedi di due multinazionali nel mirino. L'America della
protesta torna in strada, a un anno dalle manifestazioni anti-guerra che precedettero l'attacco
all'Iraq e stavolta se la prende con Halliburton e Bechtel, due colossi impegnati nella
ricostruzione.
Un arcipelago di sigle del pacifismo, organizzazioni sindacali e realtà no-global, riuniti nella
coalizione United for Peace and Justice, lanciano una giornata nazionale di protesta di fronte alle
sedi dei “profittatori di guerra”, come vengono etichettate le società che hanno ottenuto contratti da
miliardi di dollari dal governo per aiutare la ricostruzione dell'Iraq. I due bersagli principali sono la
Halliburton, l'ex società del vicepresidente Dick Cheney che con le sue controllate ha ricevuto
contratti per sei miliardi di dollari in Iraq e la Bechtel, che deve ricostruire reti elettriche ed
idriche, ospedali, strade e scuole nel paese.
--------------------------------
2004-02-24
Tre iracheni che lavoravano per la coalizione americana in Iraq vengono uccisi e
altri due gravemente feriti a Mossul nel corso di un attacco armato.
A piena e totale dimostrazione che l’Italia partecipa all’occupazione dell’Iraq,
l'italiana Barbara Contini viene nominata nuova responsabile dell’Autorità provvisoria della
coalizione a Nassiriya.
Si conclude, dopo sei mesi, la missione in Iraq dei 115 militari del contingente
nicaraguense. Il ministro degli Esteri, Norman Caldera, precisa che la missione termina “per
mancanza di fondi”. Il contingente nicaraguense, formato in maggioranza da medici, infermieri e
personale umanitario, faceva parte della Brigata Plus Ultra, di cui fanno parte anche i contingenti
di Honduras, El Salvador e Repubblica Dominicana. Il governo conservatore del presidente
Enrique Bolanos aveva inviato un contingente in Iraq, su richiesta degli Stati Uniti, il primo
settembre 2003.
Due agenti del traffico iracheni vengono uccisi a Mossul da ignoti che aprono il
fuoco con armi automatiche da un'automobile
Sempre a Mossul tre militanti del Partito Democratico del Kurdistan (PDK)
vengono assassinati nel giro di 48 ore.
Il Pentagono annuncia che i suoi inquirenti stanno esaminando le accuse di frode
mosse contro una società sussidiaria della Halliburton, l'impresa di servizi petroliferi del Texas
legata al vicepresidente Dick Cheney. Tra le accuse sulle quali il Pentagono indaga figura quella di
aver fatto pagare all'esercito USA prezzi superiori a quelli di mercato per la benzina acquistata in
Kuwait e destinata all'Iraq dopo la guerra.
--------------------------------
2004-02-25
Due soldati americani muoiono a bordo di un elicottero da ricognizione Kiowa,
precipitato nei pressi della città di Haditha, nell'Iraq occidentale, dopo aver urtato cavi elettrici
dell'alta tensione ed essere finito in un fiume.
Un alto responsabile della polizia irachena ed un ex generale dell'esercito di Saddam
Hussein vengono assassinati a Mossul, in due distinti agguati. Si tratta del gen. Hikmat Mahmoud
Mohammad, direttore dell'amministrazione della polizia della città, colpito mentre usciva di casa
dai proiettili sparati da tre sconosciuti a bordo di un'auto e dell'ex generale Abdel Ilah al Anaz, che
è anche ex funzionario del disciolto partito Baath, raggiunto da numerosi proiettili mentre era a
bordo della propria vettura. Nell'attentato rimane gravemente ferito anche il figlio dell'ex militare.
Migliaia di turcomanni, provenienti dalla città petrolifera di Kirkuk manifestano nel
centro di Baghdad per chiedere “il rispetto dei loro diritti e contro la loro emarginazione” politica.
Terza etnia in Iraq dopo arabi e curdi, i turcomanni sono nel Paese circa tre milioni di persone,
vale a dire poco più dell'uno per cento della popolazione e sono rappresentati nel Consiglio di
governo da una donna, Songoul Chapouk.
Il Grande Vecchio dello spionaggio americano, l'uomo che conosce i misteri di
Ustica, riemerge dalla pensione per aiutare a Baghdad gli iracheni a organizzare i nuovi servizi
segreti.
Duane Dewey Clarridge, famigerato capo della CIA in Italia tra il 1979 e il 1981, all'epoca della
strage di Ustica e della vicenda del Mig libico, si materializza a Baghdad per mettere la sua vasta -
e certamente non limpida - esperienza a disposizione della neonata intelligence irachena.
Dopo l'esperienza italiana, Clarrige era stato promosso capo della divisione America Latina della
CIA, per diventare poi (tra il 1984 e 1986) responsabile della divisione Europea. Quindi aveva
creato il famoso Centro per il Controterrorismo della CIA, diventando lo stratega di alcune delle
più importanti operazioni clandestine sotto l'amministrazione Reagan.
La Superspia, che ha 72 anni, ha sempre mantenuto stretti contatti con l'Iraqi National Congress.
La sua ultima apparizione conosciuta a Baghdad risale al 1986 quando aveva incontrato il capo
dell'intelligence di Saddam Hussein, allora ancora amico degli americani, per negoziare la
consegna di Muhammed Abu Abbas, il terrorista potagonista del dirottamento dell'Achille
Lauro. Sotto l'amministrazione Reagan la superspia aveva aiutato l’insurrezione dei Contras in
Nicaragua e quindi coordinato nel 1985 le operazioni di Oliver North per trasferire missili terraterra all'Iran. Quando nel 1987 era divampato lo scandalo Iran-Contras, Clarridge era rimasto
impigliato nella rete delle rivelazioni. Il primo giugno 1988 aveva dovuto lasciare la CIA. Tre anni
dopo era stato incriminato per avere mentito in almeno sette occasioni al Gran Giurì. Ma non
venne mai processato grazie al provvidenziale perdono del presidente George Bush senior, giunto
il 24 dicembre 1992, pochi giorni prima dell'arrivo alla Casa Bianca di Bill Clinton.
Clarridge aveva mantenuto stretti contatti con l'Iraqi National Congress, mettendo a punto negli
anni successivi, per i falchi dell'amministrazione di George W. Bush, un piano per rovesciare
Saddam Hussein, armando l'opposizione locale, seguendo il modello Nicaragua e Afghanistan.
Una delle critiche di Clarridge agli americani, secondo una intervista ad un giornale di New York,
è quella di “non avere fatto alcuno sforzo per addestrare gli iracheni in azioni di sostegno alle
truppe USA ogni plotone o ogni compagnia americana avrebbero dovuto avere almeno un
iracheno con sé”. Se rappresentanti iracheni fossero entrati a Baghdad insieme agli americani -
sostiene Clarridge nell'intervista - sarebbe stato possibile mettere più l'accento sulla “liberazione”
del Paese piuttosto che sulla sua “occupazione” da parte delle forze USA. La superspia ha
sottolineato che in occasione della cattura di Saddam sarebbe stato “molto importante” che nella
“foto ricordo” fossero apparsi anche poliziotti iracheni oltre ai soldati americani.
--------------------------------
2004-02-26
Alla vigilia della guerra in Iraq, mentre Londra e Washington cercavano senza
successo di convincere i membri del Consiglio di Sicurezza dell'ONU a benedire l'azione militare
contro Baghdad, i servizi segreti di sua maestà, su ordine del governo britannico, spiavano Kofi
Annan. A rivelarlo, durante un'intervista radiofonica alla BBC, è l'ex ministro britannico per gli
aiuti internazionali, la laburista Clare Short.
In un’esplosione a Baaquba rimane ucciso un ufficiale della polizia irachena. Altre
sette persone (cinque delle quali agenti di polizia) rimangono ferite. La vittima - Ammar Mahdi - e
i suoi colleghi stavano pranzando in un ristorante del centro di Baaquba quando sono stati avvertiti
che uno sconosciuto aveva lasciato un sacco sotto una delle loro autovettura, parcheggiate davanti
allo stabile. Quando gli agenti sono andati vicino alle macchine c'è stata l' esplosione che li ha
investiti in pieno.
Le violenze sessuali di cui sono rimaste vittime un centinaio di soldatesse americane
rimbalza dal Pentagono al Congresso USA, provocando indignazione tra parlamentari di entrambi
i partiti.
Negli ultimi 18 mesi, 112 donne hanno denunciato molestie o stupri nell'area di operazione del
Comando Centrale che comprende Iraq, Kuwait e Afghanistan: 86 gli incidenti nell'Esercito, 12
nella Navy, otto nell'Aviazione e sei nel corpo dei Marines, secondo quanto emerge dalle stime
ufficiali del Pentagono.
E’ dai tempi dallo scandalo Tailhook del 1991 - quando i top gun della Marina finirono alla gogna
per una serie di notti brave all'Hilton di Las Vegas - che le forze armate USA non erano al centro
di uno scandalo a carattere sessuale.
Il ministro della Difesa Donald Rumsfeld ha ordinato un'inchiesta, dicendosi preoccupato non
solo per gli incidenti in sé, ma anche per il fatto che gran parte delle vittime non vengono trasferite:
sono costrette a servire in ambienti ristretti con gli stessi soldati accusati di aver commesso
l'aggressione.
--------------------------------
2004-02-27
Un oleodotto nella città di Samara viene dato alle fiamme.
Due soldati americani rimangono feriti dalla esplosione di un ordigno artigianale a
Tikrit.
Un gruppo islamico radicale quasi sconosciuto, autodefinitosi Esercito dei
partigiani dell'ortodossia islamica, rivendica l'uccisione di oltre mille persone in Iraq in ben 285
differenti attacchi compiuti l'anno scorso. La rivendicazione è contenuta in una videocassetta messa
in onda la scorsa notte dall'emittente televisiva libanese LBC che ha trasmesso una foto di sei
uomini. Nel messaggio il presunto gruppo islamico asserisce che i suoi sei militanti sono gli autori
di numerosi attacchi suicidi e fa appello a tutti i musulmani affinché si uniscano alla “santa lotta
armata” contro le forze militari - guidate dagli USA - che occupano l'Iraq.
La guerra in Iraq “è stata un errore”. Non cambia idea in proposito il presidente
russo Vladimir Putin, il quale aggiunge tuttavia di non ritenere minacciati gli interessi di Mosca
nella regione e di essere adesso pronto a “lavorare in cooperazione” con tutti, anche con i Paesi che
hanno combattuto, per risolvere la situazione “rilanciando il ruolo dell'ONU”.
--------------------------------
2004-02-28
Due guerriglieri iracheni vengono uccisi dai militari americani che a Mossul
rispondono al fuoco di un commando di quattro persone che a bordo di un'automobile e di una
motocicletta cerca di forzare, sparando con armi automatiche e un lanciarazzi, un posto di blocco.
Il Consiglio di governo provvisorio iracheno chiede ai Paesi donatori di accelerare
lo stanziamento di quattro miliardi di dollari per avviare la realizzazione di almeno 700 progetti
urgenti da iniziare nei prossimi 12 mesi. La richiesta è annunciata da Mehdi Hafedh, ministro
iracheno per la programmazione e lo sviluppo, nel corso della riunione preparatoria
dell'International Reconstruction Fund Facility for Iraq, (Fondo Internazionale per la
Ricostruzione dell'Iraq), cui seguirà la conferenza dei Paesi donatori.
La riunione in corso ad Abu Dhabi, negli Emirati Arabi Uniti, è finalizzata ad attivare i
finanziamenti promessi dai Paesi donatori durante l'incontro di Madrid dell'anno scorso e definire le
azioni prioritarie in Iraq.
L'informatore che permise ai militari americani di localizzare e uccidere i figli di
Saddam Hussein riceve gran parte dei 30 milioni di dollari di taglia che gli USA offrivano per la
localizzazione di Uday e Qusay. Lo rende noto il Dipartimento di stato americano.
I 30 milioni di dollari di ricompensa rappresentano la taglia più grande mai pagata nell'ambito del
programma per la cattura dei “most wanted” gestito dal Dipartimento di stato. I 25 milioni di
dollari promessi per la cattura di Saddam Hussein, invece, non saranno probabilmente pagati,
perché a localizzarlo furono i militari americani dopo alcuni interrogatori.
L'identità dell'informatore viene tenuta riservata dagli Stati Uniti, ma nei giorni successivi
all'individuazione e uccisione di Uday e Qusay, nel luglio 2003, varie fonti irachene avevano
indicato in Sheikh Nawaf al Zaydan Muhhamad l'autore della soffiata. L'uomo era il proprietario
della villa di Mossul dove si trovavano i due Hussein, che venne semidistrutta da un attacco
americano nel quale furono utilizzati anche missili.
--------------------------------
2004-03-01
Dopo tre giorni e tre notti di infuocate discussioni, i leader iracheni riuniti nel Consiglio
di governo transitorio approvano una Costituzione provvisoria. Il testo, che si compone di una
sessantina di articoli, è destinato a fungere da punto di riferimento giuridico per il paese, ma solo
per il periodo fra il passaggio di poteri agli iracheni, previsto per il 30 giugno e le elezioni politiche
previste fra la fine del 2004 e l'inizio del 2005. Dopo, sarà sostituito da un testo definitivo, forse
molto diverso, che verrà elaborato da un'assemblea costituente appositamente eletta.
L'accordo viene raggiunto con un ritardo di due giorni sulla data prevista a causa di una serie di
contrasti incentrati soprattutto sul ruolo dell'islam, sul federalismo e sulla rappresentanza femminile
nell'assemblea legislativa.
Secondo il compromesso adottato, l'islam sarà la religione ufficiale del paese e rappresenterà una
fonte per la legislazione (ma non l'unica).
Un iracheno ucciso e un altro ferito da soldati americani che sparano contro
un'automobile che cercava di sorpassare un convoglio militare statunitense lungo una strada
dell'Iraq meridionale.
--------------------------------
2004-03-02
Due sanguinosi attentati con un bilancio di 171 morti scuotono la comunità sciita
irachena. Gli attacchi seminano la morte a Karbala e a Baghdad fra i fedeli sciiti che celebravano la
giornata di lutto dell'Ashura, una delle principali ricorrenze di questa confessione dell'Islam.
A Karbala, a sud di Baghdad, almeno cinque esplosioni avvengono mentre una folla di oltre due
milioni di pellegrini, provenienti anche dall'Iran si accalca nelle strade di questa città santa per
celebrare Hussein, nipote di Maometto e terzo Imam degli sciiti. A Karbala si trova il grande
Mausoleo di Hussein, che qui fu sconfitto in battaglia e ucciso nel 680 d.c. dai seguaci del califfo
sunnita Yazid.
Quasi contemporaneamente alle esplosioni di Karbala, almeno quattro esplosioni investono un
quartiere sciita di Khadimiya, a Baghdad.
Un soldato americano ucciso e un altro ferito a Baghdad quando una bomba viene stata
lanciata contro il loro convoglio mentre stava attraversando un ponte.
Esplosione contro l’oleodotto ad Al Riad, a 35 km da Kirkuk.
Salgono a 550 le perdite degli Stati Uniti in Iraq secondo il computo del Pentagono. Le
perdite della coalizione in Iraq sono in tutto 647.
Un rapporto dell'ONU sulle armi di distruzione di massa crea nuovo imbarazzo a
Washington: in esso si afferma che Baghdad non aveva probabilmente arsenali di sterminio degni di
nota fin dal 1994.
Il rapporto della commissione UNMOVIC (United Nation Monitoring Verification and
Inspection Commission) sarà discusso in Consiglio di Sicurezza: si basa su informazioni raccolte
in oltre sette anni di ispezioni ONU in Iraq prima della guerra del 2003 e su nuovi dati raccolti
dopo la guerra e resi pubblici dal capo dei “segugi” anti-armi di distruzione di massa americani,
David Kay.
Nel nuovo rapporto gli ispettori delle Nazioni Unite si lamentano che un'assenza di cooperazione
da parte di Washington abbia sabotato i loro sforzi di dare un quadro complessivo delle armi
irachene dopo l'invasione del marzo 2003.
--------------------------------
2004-03-03
In un messaggio inviato ad un quotidiano in arabo pubblicato a Londra, un sedicente
gruppo di al Qaida respinge ogni responsabilità negli attentati antisciiti che hanno fatto 171 morti
in Iraq, ma minaccia vendette contro i ”crociati americani” e chiunque stia con loro.
Diversi responsabili americani, incluso il vicepresidente Dick Cheney e il gen. John Abizaid del
comando centrale, si sono invece detti certi che dietro agli attentati di Kerbala e Baghdad nella
ricorrenza religiosa sciita dell'Ashura vi sia il terrorista Abu Mussab al Zarqawi, sospettato di
legami con la rete al Qaida di Osama bin Laden.
“Down America”, “abbasso gli Stati Uniti”, gridano alcune migliaia di persone riunite a
Khadimiya, il quartiere della strage di Baghdad. E ai cortei di protesta si uniscono quelli per i
funerali delle vittime della strage nel giorno dell’Ashura.
Un razzo lanciato da ignoti contro una centrale telefonica di Baghdad uccide un operaio
iracheno che stava lavorando per rimetterla in funzione.
--------------------------------
2004-03-04
Un attentato provoca a Baghdad la morte di tre persone. Un ordigno esplode nella zona
occidentale della capitale irachena vicino ad una centrale telefonica. I morti sono tutti iracheni.
Un gruppo di ribelli entrano sparando razzi e colpi di mortaio contro una stazione di
polizia ed una moschea di Mossul, ferendo tre persone tra cui un ufficiale di polizia.
Colpi d'arma da fuoco vengono sparati da sconosciuti contro un corteo di pellegrini
riuniti a Kerbala, città santa degli sciiti. Nessuna vittima.
Voci e smentite circondano la sorte del terrorista giordano Abu Musab al Zarqawi.
Un gruppo della guerriglia antiamericana in Iraq ha fatto circolare una dichiarazione nella quale
sostiene che Zarqawi, seguace di Al Qaida, sarebbe morto nell'aprile 2003 in un bombardamento
americano nel nord dell'Iraq. Ma fonti americane smentiscono la circostanza.
--------------------------------
2004-03-05
La firma della nuova costituzione provvisoria irachena da parte del Consiglio di
Governo viene nuovamente rinviata. Tutto è pronto, nell'ex palazzo di Saddam, ora sede del
Consiglio di governo. Gli ospiti avevano preso posto, in attesa della cerimonia fissata per le quattro
di pomeriggio. Una piccola orchestra e un gruppo di bambini abbigliati con i costumi delle varie
regioni erano stati schierati. Su un lungo tavolo erano stati allineati i documenti e 25 penne
stilografiche, una per ogni membro del Consiglio. Poi, dopo un paio d'ore rispetto all'ora prevista,
un portavoce del Consiglio, Muhammad Abdel Jabar, annuncia il rinvio senza data della
cerimonia.
--------------------------------
2004-03-06
Sulle fantomatiche armi di distruzione di massa irachene, Tony Blair ha creduto troppo
ai servizi segreti e non ha usato nessuno “spirito critico”. Lo afferma l'ex capo degli ispettori
dell'ONU, Hans Blix, in un'intervista pubblicata dal quotidiano britannico The Guardian.
Secondo Blix, il premier britannico, nei mesi precedenti l'invasione, “credeva fermamente ai
rapporti dei servizi segreti e si era quindi convinto della minaccia irachena”.
Due iracheni, tra cui una donna, vengono uccisi negli scontri tra manifestanti e miliziani
sciiti da una parte e soldati britannici dall'altra, nel sud dell'Iraq. Rimangono feriti anche quattro
militari.
I militari americani tengono prigioniero un ragazzino iracheno di 11 anni, detenuto in
una delle carceri che gli USA hanno allestito nel Paese. Lo scrive il New York Times ondine,
citando fonti militari americane a Baghdad, secondo cui i prigionieri sono in tutto oltre 10.000.
Secondo la banca dati delle forze di occupazione USA in Iraq, il detenuto più anziano ha 75 anni,
quello più giovane ne ha, appunto, 11 soltanto.
--------------------------------
2004-03-08
Firmata a Baghdad la nuova Costituzione provvisoria irachena.
L'esercito americano annuncia di aver ucciso per errore un civile iracheno, e di averne
ferito un altro, nel corso di un'operazione nella località di Ejba, nei pressi di Mossul. “Una granata
sparata da soldati della 3/a brigata della 2/a divisione di fanteria ha colpito un edificio nella zona
sudest di Ejba, uccidendo un civile e ferendone un altro”, afferma un comunicato dell'esercito.
Razzi colpiscono una casa nel centro di Baghdad. Non ci sono vittime.
Gli Stati Uniti confermano che Abu Abbas, il leader palestinese che organizzò il
dirottamento dell'Achille Lauro nel 1985, detenuto da aprile in un carcere a Baghdad, è morto di
cause naturali.
Quattro sconosciuti aggrediscono ed uccidono a Baghdad l’imam sciita Hussein alObeidi.
--------------------------------
2004-03-09
Un soldato della prima divisione di fanteria dell'esercito americano viene ucciso
dall'esplosione di una bomba nella regione di Baaquba.
--------------------------------
2004-03-10
A Baaquba esplode una bomba in una sede del Consiglio supremo della rivoluzione
islamica (Sciri). Provoca il ferimento di quattro persone, tra cui un bambino di quattro anni, figlio
del custode.
Finti agenti di polizia iracheni uccidono due impiegati del dipartimento della Difesa
americano e il loro interprete iracheno su una strada a sud di Baghdad.
Un traduttore free-lance iracheno che lavorava per Voice of America rimane ucciso a
Baghdad da ignoti che gli avevano sparato il 5 marzo, mentre tornava a casa da una visita ai
parenti. Insieme a Selwan Abdelghani Medhi al-Niemi - questo il nome dell’uomo - sono state
uccise anche la madre e la figlia.
Nell'agosto 2002 una squadra di analisti del Pentagono si presentò all'insaputa della
CIA alla Casa Bianca, per illustrare nell'ufficio del vicepresidente Dick Cheney una relazione che
accusava apertamente l'Iraq di avere rapporti con Al Qaida. Il rapporto criticava l'assai più cauta
agenzia d'intelligence e ora il direttore della CIA, George Tenet, sta usando la circostanza come
una delle tante fonti di prova per un attacco all'asse Cheney-Pentagono.
Una complessa e delicata partita a scacchi è in corso tra il Senato, la Casa Bianca, la CIA e il
ministero della Difesa. Il fallimento nella caccia alle presunte armi di distruzione di massa di
Saddam Hussein e l'assenza di conferme sui legami tra Osama bin Laden e l'ex regime, sono
armi elettorali nelle mani dei democratici per attaccare l'amministrazione Bush.
Tenet, per la seconda volta in pochi giorni, compare di fronte ad una commissione del Senato e si
trova sul banco degli imputati, ma i democratici all'opposizione stanno cercando soprattutto di
fargli dire che la Casa Bianca gli forzò la mano sulla reale consistenza delle informazioni
d'intelligence sulle armi segrete di Saddam.
Il direttore della CIA, nominato dal democratico Bill Clinton e confermato dal repubblicano
George W.Bush, conferma le proprie doti diplomatiche nell'evitare qualsiasi critica diretta al
governo. Ma di fronte alla sempre più pressante caccia alle responsabilità, Tenet comincia a
puntare l'indice verso gli altri centri del potere.
Bombardato di domande soprattutto dal senatore democratico Ted Kennedy, acceso sostenitore e
collaboratore del candidato alla presidenza John Kerry, Tenet riferisce al Senato di essere
intervenuto privatamente in varie occasioni per correggere affermazioni di Cheney sull'intelligence
relative all'Iraq.
Il capo della CIA svela, inoltre, con cautela e misurando le parole, di aver preso le distanze da
alcune uscite troppo entusiaste di Cheney, quando il vicepresidente ha parlato di “prove
conclusive” sull'esistenza delle armi proibite di Saddam, delle quali invece per ora non ci sono
tracce.
Ma sono state le rivelazioni su un meeting dell'agosto 2002 alla Casa Bianca, rimasto fino ad ora
segreto, a far intuire la portata delle tensioni non troppo sotterranee che da mesi attraversano il
mondo dell'intelligence americana. Tenet sostiene infatti di aver saputo solo di recente
dell'esistenza di quell'incontro. Ad organizzarlo era stato il controverso ufficio del sottosegretario
del Pentagono, Douglas Feith, una task-force che è stata creata da Donald Rumsfeld per
permettere alla Difesa di avere un proprio centro d'analisi dell'intelligence indipendente dalla CIA.
Feith è stato l'autore di relazioni top secret - ma trapelate nei mesi scorsi sulla stampa - nelle quali il
legame Osama-Saddam veniva dato come un fatto acquisito e Al Qaida era indicata come
un'organizzazione alimentata dalle armi di distruzione di massa irachene.
Nell'agosto 2002, gli uomini di Feith incontrarono lo staff di Cheney e quello del consigliere per
la sicurezza nazionale, Condoleezza Rice, e sostennero la necessità della guerra in Iraq come
operazione antiterrorismo.
--------------------------------
2004-03-11
Due irachene che lavoravano per una società impiegata dalle forze occupanti guidate
dagli Stati Uniti in Iraq restano uccise mentre tornano a casa a Bassora.
Un soldato americano muore per le ferite riportate in un attacco con un ordigno a
nordest di Baghdad.
In poco meno di trenta minuti, dieci bombe esplodono su quattro treni di pendolari in
tre stazioni di Madrid. Il bilancio della serie di attentati è di 190 morti e oltre 1200 feriti, il più
pesante nella storia della Spagna del dopo guerra.
Nelle stazioni di Atocha, El Pozo e Santa Eugenia, le esplosioni - fra i dieci e i quindici chili di
dinamite e nitroglicerina in ogni ordigno - seminano morte e caos. Tutto indica che in realtà gli
attentati erano stati concepiti per fare ancora più vittime: le bombe piazzate su due treni in arrivo ad
Atocha non esplodono nello stesso momento. Se lo avessero fatto, probabilmente sarebbe crollata
una parte della stazione, uccidendo ancora più persone. Inoltre tre bombe fatte brillare dagli
artificieri della polizia erano state preparate per esplodere dopo le prime dieci, in quello che viene
definito l'effetto-trappola.
Sulle prime il governo spagnolo, che si trova all’antivigilia delle elezioni politiche, tenta di
accreditare la pista dell’ETA, la formazione armata basca. Una pista rivelatasi priva di ogni
fondamento, dal momento che l’attentato sarà da attribuire al fondamentalismo islamico.
L’effetto delle bugie delle autorità spagnole si paleserà due giorni dopo, quando gli spagnoli nelle
urne daranno la vittoria all’opposizione socialista che in campagna elettorale si era impegnata per
un ritiro delle truppe spagnole in Iraq in caso di vittoria elettorale.
--------------------------------
2004-03-12
Due soldati americani muoiono a Baghdad quando il loro veicolo è investito
dall'esplosione di un ordigno collocato sul bordo della strada.
Un altro soldato USA rimane ferito nell'attacco ad un convoglio di mezzi nei pressi di
Habbaniya, ad ovest di Baghdad.
Migliaia di sciiti danno vita a Baghdad e a Kufa a manifestazioni di protesta contro la
costituzione provvisoria irachena ratificata l'8 marzo. Momenti di tensione, nella capitale, anche
durante i funerali dell'imam sciita Hussein al-Obeidi, assassinato l’8 marzo da quattro
sconosciuti. Durante le esequie molti denunciano l'uccisione dell'imam come parte di un piano
sunnita per scatenare una guerra civile.
E' imparentata con Andrew Card, capo dello staff del presidente George W. Bush
alla Casa Bianca, Susan Lindauer, che la giustizia federale degli Stati Uniti ha arrestato e
formalmente accusato di spionaggio per conto dell'Iraq di Saddam Hussein. Il tribunale federale
di Manhattan incrimina la donna, una ex giornalista ed ex dipendente pubblica - è anche stata
segretaria di quattro parlamentari - di aver agito come agente non registrata dei servizi segreti
iracheni e di essersi resa colpevole di transazioni finanziarie proibite con il governo di Baghdad.
'atto di accusa afferma che la Lindauer ha effettuato parecchi viaggi presso la missione dell'ONU
in Iraq tra l'ottobre 1999 e il marzo 2002. Lì, avrebbe incontrato membri dei servizi di spionaggio
iracheni, che l'avrebbero anche retribuita con 10 mila dollari per il suo lavoro. La donna, che
sarebbe caduta in una trappola tesale dall'FBI, si proclama innocente e si autodefinisce “un'attivista
contro la guerra”: “Ho fatto più io di qualsiasi altro per fermare il terrorismo in questo Paese”,
ha detto ai giornalisti, dopo il suo arresto nella sua casa di Tacoma, nei pressi di Washington.
--------------------------------
2004-03-13
Centinaia di studenti sciiti manifestano nella città santa sciita di Najaf e a Mosul contro
la nuova costituzione provvisoria irachena.
Due soldati americani, appena arrivati in Iraq con la prima divisione di fanteria che
ha rimpiazzato la quarta divisione partita dopo un anno, muoiono quando una bomba artigianale
colpisce il loro automezzo a Tikrit. Cinque altri militari restano feriti
Una bomba nascosta in una borsa esplode in una strada affollata del centro commerciale
di Karada. Un uomo muore e un altro rimane ferito.
--------------------------------
2004-03-14
Quattro civili iracheni muoiono a seguito del lancio di altrettante granate in un
villaggio nelle vicinanze di Baaquba che sorge in prossimità di una postazione americana sovente
presa di mira dai colpi della guerriglia.
Quattro soldati americani perdono la vita in attentati a Baghdad. Una bomba fatta
esplodere lungo la strada al passaggio di un mezzo americano uccide tre soldati. Un altro soldato
trova la morte, sempre a Baghdad, nell'esplosione di una bomba.
Un soldato britannico di stanza in Iraq viene arrestato per avere tentato di
contrabbandare fuori dal Paese un lingotto d'oro da lui rubato nella cassaforte di una banca di
Bassora. Lo scrive oggi il giornale News of the World, precisando che il lingotto, del peso di 18
chilogrammi, ha un valore di circa 370 mila euro.
I pacifisti americani segnano l'avvicinarsi del primo anniversario della guerra all'Iraq
con una marcia su Washington partita da Dover, nel Delaware, punto d'arrivo delle salme dei
soldati uccisi in Iraq, che si concluderà a Washington.
--------------------------------
2004-03-15
Tre dipendenti americani di una organizzazione umanitaria vengono uccisi e altri due
feriti in un attacco con armi automatiche contro il veicolo su cui viaggiavano nel Nord dell'Iraq,
vicino a Mossul. Uno dei due feriti morirà il giorno successivo.
Il partito laburista di Tony Blair ha perso metà del suo elettorato musulmano a causa
della partecipazione britannica alla guerra in Iraq. E' quanto emerge da un sondaggio pubblicato
dal quotidiano The Guardian.
I musulmani britannici sono 1,6 milioni e alle ultime elezioni del 2001 il 73% degli elettori di
questa vasta comunità aveva votato per il partito laburista. Se si votasse adesso la percentuale
sarebbe ridotta al 38%.
L'80% degli intervistati per il sondaggio condotto su un campione di 500 musulmani britannici
ritiene che Gran Bretagna e USA non avrebbero dovuto invadere l'Iraq, contro un 10% che è
invece favorevole. Quanto all'atteggiamento verso il terrorismo integralista, il 73% lo condanna,
ma il 13% dice che gli attacchi di Al Qaida sono giustificati.
il governo spagnolo annuncia il ritiro delle proprie truppe presenti in Iraq. La
decisione - comunicata dal neo premier Luis Rodriguez Zapatero - fa seguito alla vittoria
socialista alle elezioni spagnole. Sono 1.300 i soldati spagnoli presenti in Iraq. Gli spagnoli
avrebbero dovuto prendere il comando del settore centro sud dai polacchi. Assieme ad altri 1.200
militari provenienti dall'America centrale, il contingente spagnolo forma una brigata denominata
Plus Ultra, integrata nella divisione multinazionale. Il 29 novembre 2003, la Spagna ha perso
sette agenti del Centro nacional de inteligencia (CNI) in un attacco contro il convoglio nel quale
viaggiavano verso la base militare di Diwaniya. Dalla dichiarazione della fine delle ostilità, il
primo maggio 2003, sono morti dieci spagnoli.
Un soldato della Guardia Nazionale della Florida, il sergente Camilo Mejia, disertore,
si consegna alle autorità militari americane, sperando di ottenere in futuro lo statuto di obiettore di
coscienza. Mejia, che circa sei mesi or sono non era rientrato in Iraq dopo un permesso di due
settimane, teoricamente rischia la pena di morte, se dovesse venire giudicato da una corte marziale.
--------------------------------
2004-03-16
Il presidente cubano Fidel Castro invia un messaggio al leader socialista spagnolo
Jose' Luis Rodriguez Zapatero, congratulandosi con lui per la decisione di ritirare le truppe
spagnole dall'Iraq.
Due ingegneri, uno tedesco e l’altro olandese, vengono uccisi a colpi di arma da fuoco
vicino a Kerbala. Due iracheni rimangono feriti.
Una irachena che lavorava come traduttrice per l'esercito USA a Mossul resta uccisa
da un attentato nel centro della città.
Meno della metà degli iracheni ritiene che gli Stati Uniti abbiano fatto bene a invadere
il loro paese, ma nonostante ciò una larga maggioranza (70%) è convinta che la vita sia migliore
senza Saddam Hussein e la stessa percentuale prevede che migliorerà ancora di più nel corso del
prossimo anno.
Sono i risultati emersi da un sondaggio effettuato in Iraq da un gruppo di network televisivi di
USA, Germania, Gran Bretagna e Giappone in occasione del primo anniversario dell'invasione. I
ricercatori hanno avuto colloqui, faccia a faccia, con 2.500 cittadini iracheni.
Tre poliziotti iracheni vengono uccisi a Mosul da uomini armati che aprono il fuoco da
un'auto in corsa.
Un colpo di mortaio provoca a Baghdad un morto in una strada residenziale non lontano
dalla zona verde, il quartier generale della coalizione guidata dagli Stati Uniti.
--------------------------------
2004-03-17
Due bambini iracheni e un militare statunitense rimangono feriti a Baghdad
nell'esplosione di una bomba artigianale.
Una donna armata di kalashnikov tenta di introdursi in un deposito di munizioni a
Ramadi ma viene ferita dalle guardie irachene.
Ennesima autobomba distrugge l'hotel Mount Lebanon a Baghdad. La vettura era stata
imbottita con almeno mezza tonnellata di esplosivo. Il bilancio è di 7 morti (tra cui un cittadino
britannico di 22 anni) e 35 feriti, molti dei quali in gravi condizioni. L'autobomba cancella quello
che era un piccolo albergo nel centro di Baghdad, abitato da arabi e occidentali. L’attentato sarà
rivendicato da Al Qaida.
Tre bambini e un adulto iracheni vengono uccisi a Baghdad da razzi caduti sulla città.
L'Iraq ha esportato petrolio greggio per un valore di 6,4 miliardi di dollari dopo la
caduta del regime di Saddam Hussein. Lo rende noto il governo provvisorio a Baghdad. Le
vendite raggiungono un valore di 236 milioni di dollari.
--------------------------------
2004-03-18
Soldati americani aprono il fuoco nel centro di Baghdad, uccidendo due iracheni
impiegati dall'emittente Tv satellitare araba al-Arabiya. I due iracheni uccisi erano in auto nel
centro della città nei pressi di un posto di blocco americano quando un'altra auto ha tentato di
forzare lo sbarramento e i soldati hanno reagito aprendo il fuoco su entrambe le auto.
Il quartier generale della coalizione a Baghdad viene raggiunto da un colpo di
mortaio. Nessuna vittima.
E’ di quattro morti il bilancio di un attentato contro un albergo di Bassora. Dopo
l'esplosione la folla individua due uomini a bordo di una BMW parcheggiata lì vicino. Pensando
che si trattasse dei responsabili dell’attentato, la folla aggredisce i due. I militari britannici presenti
riescono a sottrarre alla folla uno dei due uomini, ma l'altro non ha scampo.
Due iracheni uccisi e nove soldati americani e tre civili iracheni feriti in un attacco a
colpi di mortaio della guerriglia contro l'ufficio del sindaco di Falluja. L’attacco avviene mentre
militari USA sono in riunione con membri del consiglio municipale.
Un marine americano rimane ucciso in un attacco a colpi di mortaio nella città di
Qusayba, alla frontiera con la Siria.
Altri sette soldati americani sono feriti in un attacco di mortaio contro una base
logistica a nord di Baghdad.
Razzi colpiscono due alberghi del centro di Baghdad frequentati da uomini d'affari
occidentali e da persone che lavorano per la coalizione. Non si registrano vittime.
A Baluba tre giornalisti iracheni di una televisione locale finanziata dagli USA
vengono uccisi a colpi d'arma da fuoco, mentre si recavano al lavoro a bordo di un pullmino.
Cinque i feriti.
Grazie al vostro intervento in Iraq “il mondo è più sicuro”. Avete compiuto “lo
spiegamento più rapido” dalla seconda Guerra Mondiale. “Avete fatto il vostro dovere... e sono
fiero di aver varato tre aumenti di soldo per i militari”. Kentucky, base militare di Fort Campbell,
quella che ospita la 101.a divisione aviotrasportata USA. A parlare, vestito con un giubbotto delle
Aquile Urlanti (così vengono chiamati i militari della storica divisione che partecipò allo sbarco in
Normandia nel giugno 1944), è il presidente degli Stati Uniti, George W. Bush. Di fronte a lui
circa 20.000 militari con i loro familiari.
A quasi un anno esatto dall'inizio della guerra in Iraq, in piena campagna elettorale per le
presidenziali del 2 novembre, il presidente sceglie di parlare, con toni decisamente patriottici,
esaltando le qualità dei militari USA.
A un anno dall'inizio della guerra in Iraq, le forze d'occupazione nel paese sono forti
di circa 150 mila uomini. Di questi 125 mila sono americani e 25 mila vengono da altri Paesi: la
coalizione ne conta in tutto 35. I contingenti più numerosi della coalizione, dopo quello americano,
sono i seguenti: 8.220 britannici, 3.000 italiani, 2.500 polacchi, 1.650 ucraini, 1.300 olandesi, 850
australiani, 500 romeni e altrettanti danesi, 450 thailandesi, oltre 3.700 i soldati provenienti da
altri 25 Paesi.
A un anno dall'inizio della guerra in Iraq, le perdite americane raggiungono le 570
unità. L'andamento mensile delle perdite suffragherebbe l'analisi del Pentagono secondo la quale il
conflitto ha conosciuto varie fasi sia per quanto riguarda l'azione della guerriglia irachena, sia per
quanto concerne la risposta americana. Questo l'andamento delle perdite americane mese per mese:
- aprile 2003: 73
- maggio: 37
- giugno: 29
- luglio: 46
- agosto: 35
- settembre: 30
- ottobre: 43
- novembre: 82
- dicembre: 4
- gennaio 2004: 45
- febbraio: 22
- marzo: 23
La guerra in Iraq “è stata un errore”. Trascorso un anno dall'inizio dell'operazione
Enduring Freedom, il presidente russo Vladimir Putin non cambia idea, seppure senza caricare
troppo i toni della polemica e anzi offrendo ai “partner americani” la disponibilità (condizionata)
di Mosca a girare pagina una volta per tutte.
La guerra all'Iraq che, quando scoppiò, un anno fa, era condivisa da larga parte
dell'opinione pubblica degli Stati Uniti, ora spacca in due gli americani. Un sondaggio del
National Annenberg Election Survey indica che il 47% approva la gestione della crisi da parte del
presidente George W. Bush, mentre il 49% la disapprova. Un rilevamento per conto di CNN e
USA Today indica che il 48% degli americani sono convinti che, se le truppe d'occupazione se ne
andassero subito, scoppierebbe la guerra civile, mentre il 45% crede che gli iracheni saprebbero
dotarsi di un governo stabile. Quanto al costo del conflitto, il 42% pensa che l'Amministrazione
spenda quel che ci vuole (o che dovrebbe spendere di più), mentre il resto pensa che spenda troppo.
Gli americani, comunque, almeno secondo il rilevamento di CNN e USA Today, continuano a
pensare (al 55%) che la guerra valesse la pena di essere combattuta, mentre il 37% pensa il
contrario.
Un soldato statunitense appena giunto in Iraq muore e altri sette sono feriti in un
attacco a colpi di mortaio nella base logistica di Balad.
--------------------------------
2004-03-19
George W. Bush e Tony Blair devono essere “puniti politicamente” per i loro errori in
Iraq: lo afferma in un'intervista al quotidiano greco Eleftherotypia l'ex ispettore capo dell'ONU
in Iraq Hans Blix. Per Blix, “c'è chiaramente un'assenza di pensiero critico tra i dirigenti di USA
e Gran Bretagna che li ha portati a credere alle informazioni sull'esistenza delle armi di
distruzione di massa in Iraq, contrariamente a quel che dicevano gli ispettori”.
La Bulgaria, alla vigilia del primo anniversario dell'inizio della guerra in Iraq, ratifica
il Trattato di adesione alla NATO. L'ammissione nel Patto Atlantico non sarebbe potuta avvenire
senza il nulla osta degli Stati Uniti e per ottenerlo i governanti della Bulgaria, considerato una
volta il più fedele satellite dell'Unione Sovietica all'epoca del Patto di Varsavia, in questo ultimo
anno si sono sforzati in ogni modo pur di soddisfare i desideri del nuovo “grande fratello”.
Alcune ore dopo la partenza del segretario di stato USA Colin Powell, tre violente
esplosioni scuotono il centro di Baghdad, nei pressi del quartier generale della coalizione. Non si
hanno notizie di vittime o danni.
Alcune migliaia di sciiti e sunniti iracheni manifestano a Baghdad, chiedendo la fine
dell'occupazione americana.
Dall'inizio dell'occupazione militare dell'Iraq sono 660 le vittime degli attacchi
suicidi: militari americani, poliziotti iracheni e civili. Lo indicano fonti militari americane,
notando che il fenomeno era sconosciuto nel Paese prima dell'attacco all'Iraq. Gli attacchi suicidi,
spesso condotti con auto bomba, cominciarono pochi giorni dopo l'inizio della guerra e sono poi
continuati quasi ininterrottamente
--------------------------------
2004-03-20
Un civile iracheno ucciso e quattro feriti in un attacco a colpi di mortaio contro una
sede dell'Unione patriottica del Kurdistan (UPK) a Mosul. L'ucciso è un passante, mentre i feriti
sono guardie poste a difesa dell'edificio.
Numerose manifestazioni organizzate dai movimenti pacifisti si svolgono nel mondo
per protestare contro la guerra in Iraq in occasione del primo anniversario dell'intervento militare
nel Paese.
L'attacco all'Iraq venne deciso poche ore l’attacco dell’11 settembre 2001, prima
ancora di sapere chi fosse responsabile di quegli attentati. Già il 12 settembre, stupendo i presenti,
tra cui il presidente degli Stati Uniti George W. Bush, il segretario alla Difesa Donald
Rumsfeld, uno dei falchi dell'Amministrazione USA, suggerì una rappresaglia immediata degli
Stati Uniti contro l'Iraq di Saddam Hussein. E lo suggerì nonostante che, con gli attacchi contro
le Torri Gemelle e il Pentagono, il rais di Baghdad non c'entrasse niente.
A sostenerlo è l'ex responsabile dell'anti-terrorismo alla Casa Bianca, Richard Clarke, che ha
scritto sull'argomento il libro Against All Enemies (Contro tutti i Nemici).
Clarke conferma quindi, anche se non esattamente negli stessi termini cronologici, quanto scritto
dall'ex segretario al Tesoro Paul O'Neill che in un altro libro afferma che la guerra in Iraq fu
addirittura decisa molto prima degli attacchi dell'11 settembre.
Un marine americano rimane ucciso da alcuni guerriglieri iracheni nei pressi di
Falluja.
Un soldato americano muore e altri due sono feriti a nord di Baghdad quando il loro
veicolo si capovolge per cause ancora da determinare. L'incidente avviene a Taji, una città a nord
della capitale.
Il terrorismo non era presente in Iraq prima della guerra e in ogni caso l'uso della
forza non è elemento essenziale nella lotta ad esso. E' quanto dichiara il segretario generale delle
Nazioni Unite Kofi Annan. “Un anno fa non c'era terrorismo in Iraq, ma è diffuso oggi - dice
Annan - Quando ogni giorno vediamo in televisione gli attentati e che la gente a Baghdad non
ha il coraggio di uscire di casa, non possiamo certo chiamarlo progresso”. Secondo Annan gli
attacchi contro le forze di occupazione non sono solo terrorismo, c'è anche una certa forma di
resistenza.
Il Pentagono si sta preparando a processare sei militari americani presenti in Iraq con
l'accusa di avere maltrattato diversi prigionieri di guerra iracheni nel carcere Abu Gharib di
Baghdad. Lo indicano a Washington fonti militari USA, secondo le quali i sei potrebbero essere tra
l'altro condannati per avere commesso atti indecenti, crudeltà e maltrattamenti nei confronti dei
carcerati. I soldati avrebbero tra l'altro preso fotografie dei detenuti e in alcuni casi li avrebbero
anche picchiati o maltrattati.
Secondo la stampa americana, tutti i militari in questione farebbero parte della 800/esima brigata
di polizia militare, quella che garantiva la sicurezza ad Abu Gharib. Nei mesi scorsi, le autorità
militari USA avevano già sospeso 17 militari che lavoravano nel carcere, tra cui un colonnello e un
capitano.
--------------------------------
2004-03-21
Un civile iracheno morto e tredici civili feriti, fra cui un bambino oltre ad un soldato
americano per un razzo caduto nei pressi della fiera internazionale di Baghdad, nel quartiere di
Mansur.
Due poliziotti iracheni rimangono uccisi ed altri due feriti in seguito ad un'esplosione
vicino a Baaqouba.
Decine di giornalisti iracheni scendono in piazza nel centro di Baghdad per protestare
contro l'uccisione di due loro colleghi da parte delle truppe americane. I due reporter, dipendenti
dell'emittente di Dubai Al Aarabiya, sono rimasti uccisi da colpi d'arma da fuoco nella notte del 18
marzo nei pressi di un posto di controllo americano a Baghdad.
Due soldati americani muoiono a Falluja vicino ad un ambulatorio di una base, quando
nel cuore della notte vengono colpiti da tre razzi. Sette altri militari rimangono feriti.
Sei soldati americani vengono incriminati per violenze, anche sessuali, commesse a
danno di una ventina di prigionieri iracheni detenuti nel carcere di Abu ghraib vicino a Baghdad.
Diciassette militari americani sono già stati messi in congedo. Sei di questi, ora sono incriminati
per negligenza, crudeltà, maltrattamenti, aggressione e atti indecenti. I sei rischiano cinque anni di
prigione.
--------------------------------
2004-03-22
Un agente della Forza irachena di protezione delle installazioni viene ucciso ed altri
tre agenti, insieme ad un civile, da colpi di arma da fuoco sparati a Mossul.
Un membro delle forze della Difesa civile irachena rimane ucciso a Balad
dall'esplosione di una autobomba davanti all'ingresso della base aerea americana. Altri otto civili
iracheni restano feriti.
Due uomini d'affari finlandesi sono uccisi da colpi d'arma da fuoco a Baghdad. I due -
Seppo Haapanen, capo del settore vendite e marketing del Gruppo Ensto e Jorma Toronen,
dirigente della Air-Ix Consulting Engineers - facevano parte di una delegazione di uomini d'affari
attesi al ministero dell’Energia.
A Bassora 13 militari britannici rimangono feriti nel corso di disordini scoppiati
durante una manifestazione di disoccupati.
Un soldato americano di pattuglia e l'interprete iracheno che era con lui muoiono a
Baghdad per lo scoppio di un ordigno.
Un soldato americano viene ucciso nel corso di una sparatoria verificatasi vicino alla
base di Mosul.
Rudimentali bottiglie incendiarie vengono lanciate, senza fare danni, contro
l'ambasciata degli Stati Uniti in Giappone, nel pieno centro di Tokyo.
Un giudice di Hilla, località a 100 km a sud di Baghdad, viene ucciso da un ordigno
nascosto nel motore della sua auto. Sono diversi i magistrati assassinati dopo la caduta del regime
di Saddam Hussein. In particolare sono stati presi di mira quelli che dovevano istruire processi
contro ex dirigenti del partito Baath.
La pagina del New York Times, intera, ha un grande titolo: “Avete notato che cosa
succede agli amministratori delegati che mentono?”. Sopra la foto di un uomo d'affari in manette e
quella d'un presidente Gorge W. Bush visibilmente perplesso. La tesi è: “Se noi imprenditori
finiamo in carcere quando diciamo bugie, perché lui resta alla Casa Bianca, dopo le bugie che
ha raccontato sull'Iraq per giustificare l'attacco all’Iraq?”.
Riuniti in un organizzazione chiamata Business Leaders for Sensible Priorities, un gruppo di
imprenditori americani sostiene che “l'inganno di Stato” alla base della guerra all'Iraq è uno
scandalo senza paragone con gli scandali finanziari più recenti, dalla Enron alla Worldcom.
Presieduto da Ben Cohen, il gruppo ha fra i suoi membri Ted Turner, fondatore della CNN e gli
amministratori delegati di Bell Industries, Eastmann Kodak e Goldman Sachs.
--------------------------------
2004-03-23
Cinque allievi poliziotti iracheni vengono uccisi a colpi d'arma da fuoco mentre stanno
andando a lavorare a bordo di un pulmino. L’attacco avviene a Hilla, a sud di Baghdad.
La Croazia decide che non manderà truppe in Iraq. “Nelle attuali relazioni
internazionali, non credo che sarebbe bene inviare truppe in Iraq”, afferma in un'intervista
all'agenzia di stampa britannica Reuters, il ministro degli Esteri del nuovo governo croato
Miomir Zuzul. Le dichiarazioni di Zuzul, alla vigilia di una visita a Washington, non fanno piacere
all'amministrazione americana che sta cercando di ricompattare la coalizione in Iraq dopo la
decisione della Spagna di ritirare i suoi 1.300 soldati.
Due fratelli, poliziotti iracheni, uccisi in un attacco a Kirkuk, dove una base americana
era stata poco prima obiettivo di un lancio di razzi. Lo si e' appreso da fonti di polizia.
In un attacco avvenuto a Taji, a Nord di Baghdad, rimane ucciso un militare
americano, mentre un suo commilitone è ferito.
Secondo uno dei massimi dirigenti dell’antiterrorismo americano, Richard Clarke,
fortissime sarebbero state le pressioni da parte degli uomini di Bush per fare dell'Iraq l'obiettivo
della reazione americana agli attacchi dell’11 settembre 2001. Fin dalla sera del giorno dopo,
secondo Clarke, i principali collaboratori di George W.Bush erano riuniti nella situation room
della Casa Bianca, la sala dove vengono gestite le crisi globali. Alla fine di una riunione dedicata ai
passi da compiere, il presidente si sarebbe avvicinato a Clarke dicendogli, in tono intimidatorio:
“Voglio che tu, prima possibile, torni ad esaminare tutto, tutto quanto. Guarda se è stato Saddam
a fare una cosa del genere. Guarda se è collegato in qualsiasi modo”. Clarke, che sostiene di
avere quattro testimoni, afferma di aver reagito, dicendo che tutto faceva pensare ad Al Qaida, non
all'Iraq. “Valuta l'Iraq, Saddam”, avrebbe risposto brusco Bush, lasciando la stanza.
Testimoniando di fronte alla commissione d'inchiesta sull'11 settembre, il segretario di Stato
Colin Powell afferma che il 15 settembre 2001, in una riunione di governo a Camp David, il
vicecapo del Pentagono, Paul Wolfowitz, sostenne la necessità di attaccare l'Iraq. “L'Iraq come
bersaglio fu sollevato da Wolfowitz - ha detto Powell - ma il presidente, dopo la discussione,
decise che ci saremmo concentrati sull'Afghanistan, perché era da là che veniva l'attacco. Non
scartò l'ipotesi dell'Iraq, ma disse: 'Andiamo con ordine'”.
Anche Clarke sostiene che Wolfowitz e il capo del Pentagono, Donald Rumsfeld, subito dopo
l'attacco all'America fecero pressioni con insistenza sulla necessità di attaccare l'Iraq.
--------------------------------
2004-03-24
Un razzo colpisce il sesto piano dell'Hotel Sheraton, frequentato prevalentemente da
occidentali e fortemente presidiato. L'attacco non provoca vittime.
La Casa Bianca ammette, per la prima volta attraverso il suo portavoce, Scott Mc
Clellan - che il presidente George W. Bush ordinò la messa a punto di un piano d'attacco contro
l'Iraq pochi giorni dopo gli attentati terroristici all'America dell'11 settembre 2001.
Il portavoce difende la decisione di ordinare il piano d'attacco all'Iraq, ricordando che in
quell'epoca le forze irachene stavano regolarmente prendendo di mira con missili gli aerei degli
USA e della Gran Bretagna che sorvegliavano le zone di non volo nel Nord e nel Sud dell'Iraq.
C'era anche il timore, aggiunge McClellan, che Baghdad potesse approfittare dell'operazione in
Afghanistan.
Tre civili iracheni, fra cui una bambina di otto anni, tutti membri di una stessa famiglia,
rimangono uccisi nell'esplosione di un ordigno artigianale alla periferia sudorientale di Baghdad. Le
tre vittime (padre, madre e la loro figlioletta) erano a bordo di un pulmino, investito dall'esplosione
di una bomba collocata sul bordo della strada che conduce a Salmanpak. I loro corpi vengono
dilaniati dall'esplosione.
Il principale oleodotto per l'esportazione del petrolio nel sud dell'Iraq brucia per un
attentato all'altezza della penisola di Fao.
Tre iracheni restano uccisi in uno scontro armato a Falluja tra militari statunitensi e
guerriglieri iracheni. I feriti sono cinque, fra cui anche due soldati americani.
Un soldato americano muore e altri due rimangono feriti in seguito all'esplosione di un
ordigno di fabbricazione artigianale a Baaqouba.
Un altro soldato americano muore e due restano feriti in un attacco al loro convoglio
nei pressi di Falluja. I guerriglieri fanno esplodere una bomba nei pressi del convoglio contro il
quale successivamente lanciano granate.
Un responsabile della società petrolifera del Nord (NOC) rende noto che un pozzo
petrolifero a Kirkuk, nel Nord dell'Iraq, è in fiamme dopo l’esplosione di un ordigno.
--------------------------------
2004-03-26
Undici iracheni tra cui miliziani della difesa civile, insorti e civili (tra i quali tre
bambini) - e un soldato americano muoiono e altri 29 civili sono feriti in scontri armati a Falluja tra
forze americane ed insorti iracheni. Tra le vittime anche un cameraman iracheno impiegato
dall'emittente Tv americana ABC.
A Tikrit quattro miliziani della difesa civile irachena e altri tre uomini armati restano
uccisi durante un raid alla periferia della città.
A Baghdad centinaia di sciiti iracheni partecipano a un simbolico corteo funebre in
memoria dello sceicco Ahmed Yassin, leader spirituale del movimento integralista palestinese
Hamas, ucciso il 22 marzo a Gaza in una esecuzione mirata ad opera dell'esercito israeliano.
I leader curdi iracheni Massud Barzani (del Partito democratico del Kurdistan,
PDK) e Jalal Talabani (dell'Unione patriottica del Kurdistan, PUK), si incontrano ad Erbil e
lanciano un appello comune a lavorare insieme per un nuovo Iraq unificato.
Una donna e un bimbo rimangono uccisi nell'esplosione di una mina durante un
ricevimento di nozze nelle campagne nei pressi di Kirkuk. 13 altri invitati rimangono feriti
dall'esplosione.
--------------------------------
2004-03-27
Una forte esplosione nel centro di Baghdad non provoca vittime.
I militari americani mantengono il più assoluto riserbo sulla sua identità e continuano a
chiamarlo “the fat man”, il ciccione. Ma, dopo due mesi di ricerche, un team di giornalisti della
BBC afferma di aver scoperto chi e perché ha tradito il deposto presidente iracheno Saddam
Hussein: Mohammed Ibrahim Omar al-Musslit sarebbe l'uomo che ne ha rivelato il nascondiglio
e reso possibile la cattura.
Secondo la ricostruzione della BBC, il 29 giugno scorso le truppe americane in Iraq facevano
irruzione in un appartamento e catturavano una delle più fidate guardie del corpo di Saddam,
Adnan al-Musslit. L'uomo, tuttavia, era rimasto leale al suo leader e nemmeno la prospettiva di
venire ricompensato con la taglia da 25 milioni di dollari sarebbe servita a fargli cambiare idea. Il
delle ex guardie del corpo del dittatore. Per Mohammed la lealtà non è stata altrettanto importante:
dopo due ore di interrogatorio, “the fat man” aveva rivelato dove si trovava il nascondiglio di
Saddam, poi catturato l'indomani .
Gli iracheni sostengono ancora che al-Musslit sia stato torturato, ma gli americani assicurano il
contrario. Quel che è certo è che non ha mai ricevuto la milionaria ricompensa per la cattura di
Saddam.
E' di quattro morti e a 19 feriti il bilancio dell'attacco contro la sede del Governatorato
di Nivivea a Mossul. Nell'attacco perdono la vita una ragazza di tredici anni, due donne ed un
uomo. Tra i diciannove feriti ci sono un bambino di sette anni e due agenti di polizia.
Sempre a Mossul, un poliziotto iracheno e due rapinatori rimangono uccisi nella
sparatoria seguita ad una rapina con cui tre malviventi, forse criminali comuni, cercano di sottrarre
banca al Rashid, nel quartiere al Ghislani.
A Tikrit un bambino di soli tre anni rimane vittima della tensione dei militari americani
che crivellano di colpi un'automobile con a bordo una famiglia. Nell'episodio rimangono ferite tutte
le altre persone che si trovavano a bordo: un altro
bambino, tre donne ed il guidatore.
Ucciso un tenente di polizia di etnia assira a Kirkuk durante gravi scontri etnici.
Militari USA uccidono per errore un iracheno che lavorava per Rti International,
un'organizzazione americana che assiste l'autorità civile americana.
A Baghdad sette guardie giurate irachene, che avevano il compito di assicurare la
protezione di alcuni esperti occidentali, rimangono ferite nell'esplosione di un ordigno cui fanno
seguito raffiche di arma da fuoco.
--------------------------------
2004-03-28
Tre bambini che si recavano a scuola e due civili rimangono feriti dall'esplosione di una
bomba a Buhriz, vicino a Baaquba. E' stato un adolescente, secondo testimoni, a gettare una specie
di borsa con esplosivo verso la casa di un fornitore delle truppe USA.
Il governatore americano dell'Iraq, Paul Bremer, ordina la chiusura di un
settimanale considerato portavoce del leader sciita radicale Moqtada Sadr e accusato di
pubblicare articoli che incitano alla violenza contro le truppe USA.
Il capo della polizia del governatorato di Ninive sfugge ad un tentativo di
assassinarlo a Mossul. Parecchie persone rimangono ferite. Gli attaccanti aprono il fuoco contro il
generale che circolava a bordo di una automobile bianca.
L'unica donna del governo transitorio iracheno, la curda Nesrin al Barwaari, sfugge
vicino a Mossul ad un attentato che costa la vita a tre delle sue guardie del corpo.
Un cittadino britannico viene ucciso in un attacco a Mossul.
L'Iraq si rivela un vero e proprio boom per le società britanniche specializzate nella
sicurezza privata: tanto che, secondo alcune stime, il numero di guardie armate alle dipendenze di
queste aziende è superiore agli 8.700 soldati di Sua Maestà in servizio nel paese arabo.
Secondo quanto scrive il domenicale Independent on Sunday, lavorano nel settore della sicurezza
privata in Iraq 1.200-1.500 britannici tra ex poliziotti, ex soldati (inclusi ex membri delle forze
speciali SAS), ex marine ed ex parà. Il totale supera poi quota 8.700, se si aggiungono gli agenti
privati stranieri reclutati dalle stesse società per fornire protezione 24 ore su 24 soprattutto ai
dipendenti dei gruppi occidentali impegnati nella ricostruzione del paese. Queste guardie del corpo
private, rivela il giornale, guadagnano fino a 600 sterline al giorno (circa 900 euro) e non a caso la
SAS è da tempo a corto di personale a causa della continua emorragia di suoi uomini nel settore
privato.
Secondo l'Independent on Sunday, le società britanniche si sono aggiudicate la fetta maggiore del
settore della sicurezza privata in Iraq, il cui giro d'affari e' stimato in circa 800 milioni di sterline
l'anno.
Un automezzo blindato USA viene attaccato a colpi di granate anticarro a Mosul.
Nessuna vittima.
Quattro insorti iracheni rimangono uccisi a Mossul dai colpi esplosi da militari USA
in uno scontro a fuoco che fa seguito ad un agguato.
A Mossul tre militari americani rimangono feriti in modo grave durante un agguato
della guerriglia.
Un soldato americano è ferito, in modo leggero, nella parte ovest di Baghdad quando
un ordigno esplode al passaggio del veicolo sul quale si trovava.
--------------------------------
2004-03-29
Soldati britannici, insieme a poliziotti iracheni, sparano in aria ad Amara, nel sud-est
dell'Iraq, per disperdere una manifestazione di disoccupati che bersaglia i militari con una sassaiola
e con granate assordanti. Negli scontri, che si sono svolti davanti alla sede del locale governatorato,
non si registrano feriti.
Un soldato americano rimane ucciso da un'esplosione vicino a Falluja. Un ordigno
collocato sul bordo della strada esplode al passaggio di un convoglio di mezzi militari americani.
A Bassora soldati britannici si scontrano con militanti islamici sciiti.
--------------------------------
2004-03-30
Due persone sono rimangono ferite a Hilla per l'esplosione di una autobomba davanti
all’abitazione del capo della polizia della provincia di Babel. Il kamikaze che era alla guida
dell'auto muore. Il gen. Qais Abbud e la sua famiglia rimangono incolumi.
Un militare americano muore per l'esplosione di una bomba a Ramadi. Ferito un altro
soldato statunitense.
Sono quasi 80 mila i profughi iracheni che hanno deciso di rientrare in patria dall'Iran,
su un totale di 202 mila che vi si trovavano prima della guerra di un anno fa. I dati sono forniti
dall’Ufficio per l’immigrazione del ministero dell'Interno iraniano che annuncia la chiusura di
due dei maggiori campi profughi che ospitavano i rifugiati: quelli di Ashrafi Isfani e di Dezful, nella
provincia meridionale del Khuzestan.
L'Iran era fino all'anno scorso il Paese che ospitava il maggior numero di rifugiati iracheni:
maggioranza si trattava di sciiti, mentre un quinto era composto da curdi. Erano arrivati dall'Iraq in
successive ondate fin dal 1974, coincise con iniziative di repressione contro le popolazioni sciite e
curde da parte del regime baathista.
Una netta maggioranza di australiani è a favore di una presenza prolungata delle loro
truppe in Iraq “finché il lavoro sarà compiuto”. Il sondaggio è pubblicato dal Sydney Morning
Herald.
--------------------------------
2004-03-31
Quattro appaltatori americani che viaggiavano su due auto nell’area di Falluja
vengono attaccati, uccisi e i loro cadaveri bruciati. I resti carbonizzati dei quattro vengono straziati
ed appesi ai pali della luce della città e su di un ponte.
Un'autobomba esplode a Baluba ferendo dodici persone. Cinque dei feriti sono guardie
del corpo del governatore locale.
Cinque soldati americani vengono uccisi in un attentato dinamitardo nella provincia di
Al Anbar.
Sajida Saddam Hussein, moglie del deposto dittatore iracheno, lascia la Siria per il
Qatar. Lo rende noto l'avvocato giordano Mohammad Rashdan che ha ricevuto il mandato per
difendere l'ex rais.
Tre soldati britannici rimangono feriti in Iraq mentre si trovavano su un veicolo
colpito da un'esplosione.
CRONOLOGIA IRAQ (DAL 1 APRILE 2004)
--------------------------------
2004-04-01
Un'autobomba uccide sei iracheni e ne ferisce cinque in un attacco avvenuto presso
Ramadi.
I corpi dei quattro civili americani uccisi e scempiati a Falluja vengono consegnati
all'esercito americano.
Un soldato americano viene ucciso da una bomba a Baghdad.
Un marine muore nel corso di un’operazione nella provincia di Al-Anbar.
A Baaquba, in un agguato, rimangono uccisi tre poliziotti iracheni.
--------------------------------
2004-04-02
A Baghdad una pattuglia americana uccide un uomo che stava cercando di seguirli
all'interno della loro base.
A Kirkuk un uomo si fa saltare in aria, uccidendo sé stesso e due guardie che lo avevano
fermato davanti alla sede del Consiglio municipale del sobborgo di Riyadh.
Migliaia di sciiti manifestano davanti al quartier generale della coalizione a Baghdad per
protestare contro la chiusura di un quotidiano vicino alle posizioni del leader radicale sciita,
Moqtada Sadr.
Il quotidiano è accusato di avere pubblicato articoli in cui venivano apertamente incoraggiati atti
ostili contro le forze della coalizione.
--------------------------------
2004-04-03
Abdullah Hamid Al Salih, l'ex ministro dell'agricoltura di Saddam Hussein, viene
catturato dalle forze americane nei pressi di Tikrit. L'uomo era sospettato di avere un ruolo
rilevante nella guerriglia in atto contro l'occupazione dell'Iraq.
Tre militari del contingente salvadoregno, integrati nella brigata Plus Ultra di stanza a
Kufa, sotto comando spagnolo, sono feriti in scontri durante i quali muore il capo della locale
polizia.
Un altro ufficiale della polizia irachena viene assassinato a Baghdad. Alcuni sconosciuti
lo aspettano quando esce di casa per recarsi al lavoro e lo crivellano di colpi.
Un civile ucciso e altri due feriti da un razzo abbattutosi su una palazzina di
Doura, uno dei quartieri sud di Baghdad.
A Baaquba, al passaggio di una pattuglia americana, esplode un'auto imbottita di
dinamite: un civile iracheno rimane ferito.
Nella città santa di Najaf, le forze spagnole arrestano Mustafa al-Yaakoubi, uno dei
luogotenenti del leader radicale sciita, Moqtada Sadr.
--------------------------------
2004-04-04
Un'autobomba esplode nel centro di Kirkuk causando tre feriti. L'esplosione avviene
mentre le truppe americane stanno setacciando la zona alla ricerca di un'automobile sospetta.
Un marine americano viene ucciso in un agguato a ovest di Baghdad.
Un altro marine muore per le ferite riportate in un altro agguato.
Una giornata di protesta di estremisti sciiti contro le forze d'occupazione in Iraq si
conclude in un bagno di sangue a Najaf, dove 28 iracheni e cinque militari americani rimangono
uccisi in scontri nei pressi della base spagnola di Al Andalus.
A Sadr City (ex Saddam City), immenso e poverissimo sobborgo sciita di Baghdad, le
forze di sicurezza irachene aprono il fuoco su una folla di manifestanti. Si segnalano diversi feriti.
Ad Amara, 370 chilometri a sud-est di Baghdad, quattro iracheni rimangono uccisi da
colpi sparati dalle truppe britanniche.
Dimostrazioni anche nelle città petrolifere del nord, abitate in prevalenza da curdi e
turcomanni, dove il mese scorso duemila miliziani si sarebbero trasferiti da Baghdad per proteggere
la minoranza sciita. Mentre i seguaci di Moqtada Sadr marciavano verso la sede del governo
locale, un kamikaze si fa saltare in aria con un'autobomba, ferendo due soldati americani e cinque
iracheni.
Dati ufficiali del Pentagono affermano che sono 602 i militari americani caduti in Iraq.
--------------------------------
2004-04-05
Scambi di colpi d'arma da fuoco tra miliziani del leader radicale sciita Moqtada Sadr e
soldati britannici davanti alla sede del governatorato a Bassora.
Un bambino iracheno viene ferito da soldati americani nel quartiere sciita di Sadr City,
a Baghdad, mentre con i suoi compagni stava lanciando pietre verso di loro.
Un marine muore in un attacco a ovest di Baghdad.
L'esplosione di un ordigno al passaggio di un convoglio americano nella città di Mossul
uccide un soldato USA e ne ferisce un altro.
Nuovi combattimenti tra americani ed estremisti sciiti a Baghdad. Gli americani
impiegano due elicotteri Apache.
Un colonnello americano in Iraq viene punito per avere protetto i suoi uomini che
avevano costretto due prigionieri a lanciarsi da un ponte sul fiume Tigri: uno dei due iracheni
obbligati a saltare è affogato.
Il fatto è accaduto la notte del 4 gennaio scorso nella città di Samarra dove un'unità militare USA
aveva bloccato due iracheni per avere violato le norme sul coprifuoco. Durante l'inchiesta, il col.
Sassaman avrebbe cercato di proteggere i suoi uomini, evitando di confermare che i prigionieri
erano stati costretti a gettarsi dal ponte.
Lo stesso reparto era incappato alcuni mesi prima in un analogo incidente nella cittadina di Balad: i
soldati avevano costretto, anche in questo caso, un prigioniero iracheno a lanciarsi nel Tigri da un
ponte: l'uomo era sopravvissuto, ma aveva chiesto un risarcimento alle autorità militari americane.
Gary Teeley, un americano di 37 anni, viene sequestrato a Nassiriya.
Sei iracheni uccisi a Falluja durante un'operazione lanciata dalle forze americane dopo
l'uccisione, la settimana scorsa, di quattro americani.
Le basi della brigata Plus Ultra a Nayaf e Diwaniya vengono attaccate a colpi di mortaio
che non causano danni personali o materiali di rilievo.
Un marine ucciso nella parte occidentale di Baghdad.
Un soldato americano muore a causa di un’autobomba a Kirkuk.
Un poliziotto iracheno ucciso e undici persone ferite in scontri che oppongono a Karbala
forze della coalizione a partigiani del leader radicale sciita, Moqtada Sadr.
--------------------------------
2004-04-06
Velivoli d'attacco americani colpiscono quattro case a Falluja. L'attacco provoca 26
morti, tra cui donne e bambini e una trentina di feriti.
Un’autista civile bulgaro rimane ucciso in un attacco al convoglio del quale faceva parte
il suo camion, nei pressi di Nassiriya. Il convoglio era scortato da soldati britannici.
Dal nord al sud infuria la battaglia in Iraq fra sostenitori del leader sciita, Moqtada
Sadr e le forze della coalizione che perdono altri sette soldati americani. Decine e decine i morti e
i feriti iracheni. Secondo alcune fonti locali in due giorni vi sarebbero stati 105 morti e 500 feriti di
parte irachena.
A Nassiriya, durante un'operazione per riportare ordine nella città, dodici uomini del
contingente italiano rimangono feriti. Le truppe italiane respingono anche un attacco nella notte
contro la sede della rappresentanza del governo della coalizione. Quindici iracheni muoiono negli
scontri.
Già teatro della strage del 12 novembre, costata la vita a 19 italiani (quindici carabinieri, due
soldati e due civili), Nassiriya viene sconvolta da un'altra giornata di violenza.
Questo il film della giornata:
soldati italiani e miliziani sciiti radicali. Secondo testimoni, gli scontri sono cominciati alle 04:00
locali (le 02:00 in Italia), quando uomini dell'11/o Reggimento Bersaglieri si sono mossi per
riassumere il controllo dei tre ponti sull'Eufrate, occupati dai miliziani.
base di White Horse e composta anche da uomini del Savoia Cavalleria e delle forze speciali di
Esercito e Marina) sono rimasti leggermente feriti negli scontri con i seguaci del leader sciita
radicale Moqtada Sadr. “In città c'erano ancora gruppi di rivoltosi che non avevano aderito all'invito
di lasciare liberi i ponti, dove si erano asserragliati. C'è stata dunque un'azione di forza da parte dei
militari italiani finalizzata a ripristinare l'ordine e la legalità”, dichiara il col. Giuseppe Perrone,
portavoce del contingente.
hanno ferite d'arma da fuoco agli arti inferiori, gli altri otto sono stati colpiti da schegge o sono
rimasti contusi. Per il momento, non si hanno invece notizie precise di vittime irachene.
italiana della provincia, Barbara Contini, tengono colloqui con i capi tribù e i leader religiosi locali,
compreso lo sceicco Aus Al-Khaffaji, rappresentante del movimento di Sadr a Nassiriya, per porre
fine alle ostilità.
Nassiriya, ma che i militari italiani di vigilanza hanno respinto l'assalto all'edificio che ospita la
governatrice Contini.
volontari sud-coreani di un'organizzazione umanitaria per il cui rilascio chiedono la partenza del
contingente italiano dalla cittadina irachena. I miliziani affermano anche di aver decretato un
cessate il fuoco di due ore per dar tempo agli italiani di abbandonare Nassiriya. I combattimenti,
secondo i miliziani, si sono protratti per 12 ore, con l'impiego di lanciagranate e mortai da 60 e 80
mm.
almeno due bambini e una donna. I feriti iracheni sarebbero invece una trentina, tra miliziani e
civili. Il comando del contingente italiano si giusitifica per le morti di civili, affermando che i
militari si sono limitati a rispondere al fuoco per autodifesa, attenendosi scrupolosamente alle regole
d'ingaggio.
rapimento a Nassiriya era stato rivendicato dai miliziani sciiti.
La guerra in Iraq e le sue conseguenze sono diventate una minaccia peggiore di
Saddam Hussein. Ad affermarlo è Hans Blix, l'ex capo degli ispettori dell'ONU in Irak.
In un'intervista al quotidiano danese Jullands Posten, Blix afferma che la guerra ha reso la
situazione peggiore sia per il popolo iracheno che per il resto del mondo.
“Il presidente Bush - afferma Blix - sostiene che questa guerra è stata parte della lotta
dell'America al terrore, ma invece di ridurre il fenomeno, la guerra ha creato più terrorismo”.
Un soldato ucraino viene ucciso e altri sei feriti in scontri a Kut, a sud di Baghdad.
Un soldato americano muore in un attacco nel quartiere sciita di Baghdad.
Il soldato viene ucciso in un attacco compiuto con un razzo Rpg.
Tre soldati polacchi e due bulgari rimangono feriti mentre sono in giro di una pattuglia a
Karbala. La pattuglia viene attaccata con armi automatiche e mortai.
Un interprete iracheno per l'esercito americano viene ucciso nel centro di Baaquba.
Quattro marines vengono uccisi da elementi della resistenza irachena nel quartiere sciita
di Kazimiah. Appartenevano alla 1/a forza di spedizione dei marines appena schieratasi per
rimpiazzare la 82.a divisione aerotrasportata.
Strage di marines a Ramadi dove il quartier generale locale delle forze americane viene
attaccato da elementi della guerriglia locale. Dodici i marines rimasti uccisi in un intenso
combattimento nei pressi del palazzo del governo. I feriti americani sono un'altra decina e le milizie
che hanno lanciato l'attacco avrebbero subito a loro volta pesanti perdite.
Sull'onda della violenta sollevazione degli estremisti sciiti in Iraq, il super-ricercato Abu
Mussab Zarqawi esce da un lungo silenzio per rivendicare tutti gli attentati per i quali è sospettato,
tra cui quello contro il contingente italiano a Nassiriya e per minacciare i protagonisti della scena
irachena, inclusi gli sciiti e i religiosi sunniti.
In un messaggio audio diffuso da un un sito Internet di integralisti islamici e rivolto “alla nazione
dell'Islam”, Zarqawi afferma che “gli eroici mujaheddin (combattenti) hanno ucciso oltre 200
soldati delle forze della coalizione crociata”.
“Abbiamo dilaniato i loro corpi in diversi luoghi: l'ONU a Baghdad, le forze della coalizione a
Karbala, gli italiani a Nassiriya, le forze americane sul ponte di Al Khalidiya, i servizi di
informazione americani all'hotel Shahin e al palazzo presidenziale a Baghdad, la CIA all'hotel
Rashid, le forze polacche a Hilla”, aggiunge Zarqawi, accusando la coalizione di “osservare un
mutismo mediatico senza precedenti” sulle sue perdite.
Nel messaggio, il dirigente di Al Qaida - sulla cui testa gli Stati Uniti hanno posto una taglia di
dieci milioni di dollari - attacca duramente gli sciiti iracheni, definiti “il cavallo di Troia utilizzato
dai nemici della nazione per impadronirsi dell'Iraq”.
“Gli sciiti sono gli alleati degli ebrei e dei cristiani, li aiutano a uccidere i musulmani”, afferma
Zarqawi, che gli americani sospettano di aver ordinato le stragi del 2 marzo nei luoghi santi sciiti
a Karbala e Baghdad (271 morti), per fomentare una guerra civile tra sciiti e sunniti.
Il terrorista giordano-palestinese, indicato come l'ispiratore del gruppo integralista curdo
iracheno Ansar al-Islam, attacca anche il leader curdo Jalal Talabani, che definisce “agente
americano-sionista”.
--------------------------------
2004-04-07
Otto iracheni muoiono e altri 12 rimangono feriti a Kirkuk in scontri tra soldati USA e
manifestanti che protestavano contro l'intervento americano a Falluja.
Un soldato americano ucciso a Baghdad in un attacco contro un convoglio. Il veicolo su
cui si trovava il soldato viene colpito oggi da un proiettile Rpg mentre si trova fuori da una stazione
di polizia nella capitale irachena.
Quattro iracheni uccisi e altri sette feriti nel corso di un attacco arereo americano nel
quartiere sciita Sadr city di Baghdad. Altri tre iracheni muoiono per le ferite riportate negli scontri
avvenuti il giorno precedente nel quartiere.
Proiettili di mortaio colpiscono una fabbrica di gas naturale vicino a Kirkuk, provocando
un incendio.
La Corea del Sud dà ordine ai suoi soldati in Iraq di sospendere ogni attività al di fuori
delle basi militari ed dispone l'aumento delle misure di sicurezza.
La Corea del Sud ha in Iraq 600 ingegneri e medici militari e progetta di inviare altri 3.000 soldati,
comprese truppe da combattimento.
Le forze americane lanciano bombe e razzi all'esterno di una moschea a Falluja,
uccidendo 40 persone. Nell’attacco un marine americano rimane ucciso.
Un civile sudafricano, che lavorava per una società britannica, viene ucciso nell'assalto
alla sua abitazione.
A Karbala, soldati polacchi uccidono il capo dell'ufficio locale del leader sciita Moqtada
Sadr.
Il ministro degli Esteri iraniano, Kamal Kharrazi, invita alla “moderazione” gli sciiti
iracheni, perché “si possa mettere fine alla crisi”. “Gli Usa - afferma Kharrazi - hanno usato la
forza per rimuovere Saddam e hanno avuto successo. Ma ora commettono l'errore di pensare che
possono usare la stessa strategia contro il popolo”.
Uno stretto collaboratore del leader sciita, Moqtada Sadr, due suoi miliziani
e cinque iraniani rimangono uccisi durante i combattimenti a Karbala tra la milizia dello stesso Sadr
e le forze della coalizione. Sayyed Mortada al Mussawi, uno dei responsabili dell'ufficio di Sadr a
Karbala e due uomini della milizia dello stesso leader sciita sono stati uccisi a colpi di arma da
fuoco mentre davano l'assalto agli uffici del governatorato dove le truppe della divisione
internazionale della coalizione, dirette dai polacchi, si erano stabilite. I cinque iraniani, invece,
erano a bordo di un minibus civile che passava davanti al governatorato e che si è trovato
accidentalmente in mezzo al fuoco incrociato.
La repubblica ex sovietica del Kazakistan, uno dei partner minori della coalizione di
occupazione, annuncia l'intenzione di non rinnovare dall'estate prossima la presenza in Iraq del suo
piccolo contingente militare.
Il contingente kazako è di fatto simbolico (27 uomini) ed è dislocato nella regione di Kut.
--------------------------------
2004-04-08
Comincia la stagione dei sequestri. Tra i primi ad essere catturati sono sette religiosi della
chiesa evangelica della Corea del Sud che vengono rapiti da uomini armati e liberati poche ore
dopo.
Le Brigate dei Mujaheddin annunciano il sequestro di tre civili giapponesi: Noriaki
Imai, 18 anni, operatore di una ONG; Soichiro Koriyama, 32 anni, fotoreporter e Nahoko Takato,
contingente di Tokyo non sarà stato ritirato dall'Iraq.
La rete televisiva del Qatar Al Jazira trasmette una videocassetta in cui vengono mostrati i tre
giapponesi - in abiti civili, bendati e tenuti sotto controllo da un uomo armato - che mostrano
ciascuno il suo passaporto.
La televisione afferma di avere ricevuto la videocassetta da un gruppo chiamato Saraya al
Mujahedin (Brigate dei mujaheddin).
Un convoglio americano viene attaccato all'alba ad una ventina di chilometri a ovest di
Baghdad: 7 soldati morti.
Secondo il direttore dell'ospedale di Falluja il bilancio dei combattimenti tra le milizie
sunnite e l'esercito americano è di 280-300 morti tra gli iracheni e 400 feriti.
Le forze d'occupazione americane subiscono altre perdite: tre soldati a Baghdad e due
marines a Fallujah.
Tre militari spagnoli di pattuglia rimangono feriti, uno gravemente, in una imboscata a
Diwaniyah, sud dell’Iraq. I tre uomini, tra cui un capitano, stavano attraversando a piedi un ponte
cittadino quando sono colpiti da granate anticarro.
La televisione di stato iraniana diffonde il filmato di un palestinese di Gerusalemme est
e di un canadese di origini siriane rapiti dal gruppo Ansar a-Din e definiti “spie di Israele”. Sono
Nabil George Razuk, 30 anni e Fahdi Ihsan Fadel, 33 anni. Il primo è un dipendente della
Research Triangle International, ONG americana. Fadel è un operatore umanitario della
International Rescue Committee, con sede a New York.
--------------------------------
2004-04-09
A Baghdad sono in pochi a festeggiare il primo anniversario della caduta del regime di
Saddam Hussein.
Nella città santa di Kerbala 15 iracheni e una donna iraniana muoiono in scontri nella
notte con le truppe polacche e bulgare.
Un colpo di mortaio cade senza fare vittime vicino allo Sheraton Hotel, nei pressi della
piazza del Paradiso a Baghdad.
Quattro vigilantes di nazionalità italiana sono catturati ad Abu Ghraib, un sobborgo di
Baghdad, assieme a due americani. Secondo la Farnesina e il Ministero della Difesa nessun italiano
manca all'appello in Iraq.
Sei pellegrini iraniani vengono uccisi a un posto di blocco polacco nei pressi di Kerbala.
Un soldato britannico viene ucciso ad Amara.
Si combatte anche a Baquba dove la guerriglia si scontra con le forze americane.
Il presidente americano George W. Bush tocca il punto più basso di popolarità da
quando si è insediato alla Casa Bianca, almeno a giudicare dai sondaggi della CNN e del
settimanale Time.
Il 49% degli americani che approva l'operato di Bush alla guida degli Stati Uniti rappresenta, infatti,
il tasso più basso registrato dal gennaio 2001. Una percentuale ancora più bassa, il 44%, afferma di
essere d'accordo con la gestione della situazione in Iraq, con il 51% che disapprova. Nell'ultima
settimana di marzo la stessa quota, il 51%, si era detta soddisfatta per il modo in cui Bush stava
affrontando gli sviluppi in Iraq.
La decisione del presidente George W. Bush di fare la guerra in Iraq è stata
“inopportuna, inutile e presa in base a considerazioni errate”.
Lo afferma l'ex presidente degli Stati Uniti e premio Nobel per la pace Jimmy Carter.
Cinque soldati di appena 18 anni, tutti marines, sono fra le perdite accusate dalle forze
armate degli Stati Uniti in Iraq dall’inizio del mese di aprile. L'ultimo 18enne caduto è il
caporale Marcus M. Cherry, di Imperial, in California. In tutti i 13 mesi di guerra precedenti, altri
otto soldati americani di 18 anni erano deceduti, due soli dei quali caduti in azione.
Un soldato americano della prima diisione di cavalleria viene ucciso e un altro ferito a
nord della capitale, nella zona di camp Cookie. I due vengono presi di mira in un attacco
organizzato mentre rispondevano al fuoco di mortai.
Un militare americano del 13/mo corpo di appoggio ucciso e 12 feriti in un attacco al
loro convoglio nella zona dell'aeroporto internazionale di Baghdad.
Un militare americano della 1/a divisione fanteria a bordo di un carro armato salta su una
mina vicino a Tikrit.
--------------------------------
2004-04-10
Continuano i combattimenti nella città sunnita di Falluja tra marines americani e
guerriglieri nascosti tra le case, mentre prosegue la fuga di donne e bambini.
Un militare dell'aviazione statunitense ucciso e altri due feriti uno in modo grave da
un proiettile di mortaio sparato contro la base americana di Balad, 70 km a nord di Baghdad.
Si allunga l'elenco dei rapiti in Iraq. La Tv australiana ABC mostra le immagini di un
amerciano che dice di chiamarsi Thomas Hamill. E’ un camionista.
Il ministero degli Esteri tedesco annuncia che due agenti di sicurezza, uno di 28 e l'altro di 35
anni, sono scomparsi tre giorni prima mentre dalla Giordania stavano cercando di raggiungere in
auto Baghdad. Resta il mistero sulla sorte dei quattro vigilantes italiani che sarebbero stati rapiti
alla periferia di Baghdad.
Il direttore della Mezzaluna Rossa di Arbil e la moglie vengono assassinati mentre ai
trovavano per lavoro a Mossul.
Un militare americano ucciso e un altro ferito a Falluja.
Sono undici le vittime irachene di scontri avvenuti fra forze americane e guerriglieri
sunniti nella zona di Baqubah. Lo riferisce la locale stazione della polizia irachena, precisando che
anche uno dei suoi uomini è stato ucciso, sembra da un proiettile vagante.
In un'imboscata vicino a Tikrit muore un soldato americano della prima Divisione
fanteria e un altro rimane ferito.
--------------------------------
2004-04-11
Un milite americano muore in seguito alle ferite riportate in un attacco a Baghdad.
Tre marines vengono uccisi in combattimenti a est di Baghdad.
Oltre 600 iracheni sono rimasti uccisi negli scontri tra forze della coalizione e
miliziani sunniti nell’ultima settimana a Falluja. “Penso che i morti siano oltre 600”, riferisce alla
Reuters, Rafa Hayad al-Issawi, responsabile del principale ospedale cittadino. “Il numero però
potrebbe essere approssimativo per difetto in quanto molte famiglie hanno già sepolto i loro morti
nel giardino di casa”, aggiungeo il dottor al-Issawi.
A Kirkuk colpi di mortaio provocano tre morti e sei feriti tra agenti delle forze di
sicurezza irachene.
Un militare americano muore per le ferite riportate negli scontri avvenuti a Baquba,
città del triangolo sunnita a nord-est di Baghdad.
Quattro iracheni vengono uccisi durante scontri a Kirkuk tra gruppi di uomini armati e
soldati americani in tre quartieri abitati dagli sciiti.
Gary Teeley, 37 anni, viene liberato a Nassiriya, anche in seguito alle pressioni del
contingente italiano. Era stato sequestrato il 5 aprile.
Due tedeschi appartenenti ad un’unità anti-terrorismo che avrebbe dovuto far parte
della vigilanza dellambasciata della Germania a Baghdad, scompaiono dopo un attacco a un
convoglio sul quale viaggiavano.
Tre marines uccisi nei combattimenti nella zona occidentale di Baghdad.
Un uomo con il volto coperto in tv annuncia la liberazione di otto ostaggi di cui non si
era avuta notizia del sequestro. Si tratta di tre pachistani, due turchi, un indiano, un nepalese e un
filippino.
Sette cinesi vengono rapiti nei pressi di Falluja. Si tratta di operai provenienti dalla
provincia del Fujian. Verranno rilasciati il giorno successivo in buone condizioni. L'emittente Tv al
Jazira ne mostra le immagini mentre vengono accolti da un diplomatico cinese, dopo essere stati
consegnati ad un organismo religioso musulmano sunnita.
--------------------------------
2004-04-12
Un poliziotto viene ucciso e quattro civili sono feriti a Kirkuk dall'eplosione di due
proiettili di mortaio vicino a un posto di controllo. I proiettili erano indirizzati contro la sede delle
forze paramilitari della difesa civile irachena nella zona meridionale della città che però non è
stata colpita.
Violenti combattimenti a Falluja fra truppe americane e guerriglieri sunniti.
Due poliziotti iracheni uccisi e altri due feriti dall'esplosione di un ordigno che
distrugge il veicolo su cui viaggiavano nella città di Baqubah.
Due soldati americani e sette dipendenti della compagnia Halliburton risultano
dispersi in Iraq.
Lo rivela il gen. Ricardo Sanchez, comandante delle forze USA nel paese. Sanchez afferma che i
sette dipendenti della Halliburton (appartengono alla compagnia sussidiaria Kellog, Brown & Root)
sono stati rapiti durante un assalto ad un convoglio avvenuto durante il fine settimana a Falluja.
Due giornalisti della Repubblica Ceca Michal Kubal e Petr Klima, inviato e
operatore della Tv pubblica ceca - vengono sequestrati mentre stanno lasciando Baghdad per la
Giordania. La direzione dell'emittente li considera solo dispersi. Disperso anche un giornalista
della radio ceca CRO, Vit Pohanka.
Undici cittadini russi vengono sequestrati a Baghdad. Lo rende noto al Jazira, citando
un funzionario di una società specializzata nel settore dell'energia per la quale lavorano gli 11
ostaggi, la Interenergoservice. Una fonte della medesima società afferma che due guardie irachene
potrebbero essere state uccise in una sparatoria con i sequestratori.
Regge, malgrado tutto, la fragile tregua tra le forze americane e gli insorti sunniti a
Falluja.
Un vigilante romeno morto e un altro ferito in un'imboscata nei pressi di Baghdad. I due
erano alle dipendenze della Bidepa, una società romena.
Il Comando americano comunica che dal primo aprile la coalizione di forze in Iraq ha
perso 70 uomini.
Un militare americano ucciso e altri quattro feriti in un agguato avvenuto a Samarra. I
militari appartenevano alla Prima divisione di fanteria.
Otto dipendenti della società russa Interenergoservices (tre russi e cinque ucraini)
vengono rapiti a Baghdad. Verranno liberati il giorno successivo. L’impresa russa sta costruendo
una centrale termoelettrica in Iraq.
--------------------------------
2004-04-13
C’è anche un giornalista francese tra gli stranieri rapiti in Iraq. Si chiama Alexandre
Jordanov, ha 40 anni e lavora per l'agenzia televisiva Capa. Il giornalista è stato sequestrato il
giorno di Pasqua.
I quattro italiani sequestrati in Iraq il 9 aprile vengono mostrati dalla emittente
qatariota Al Jazira. Sono seduti a terra, con in mano i passaporti e circondati da combattenti
iracheni.
Un elicottero americano MH-53 si schianta a 20 chilometri da Falluja. Alcuni marines,
inviati sul luogo dello schianto, vengono accolti a colpi d'arma da fuoco che causa numerosi feriti.
Mentre questi ultimi venivano evacuati, contro di loro vengono sono stati sparati colpi di mortaio
che provocano altri feriti.
Aerei da combattimento americani bombardano Falluja. Nove civili iracheni muoiono e
Sull'offensiva delle forze USA a Falluja, nel corso della quale potrebbero essere morti
Watch (HRW), con sede a New York, chiede per questo la collaborazione dei militari USA.
Il primo ministro francese Jean-Pierre Raffarin lancia un pressante appello ai
connazionali perché evitino soggiorni in Iraq.
Il 30 giugno rimane la data per il passaggio dei poteri in Iraq. Lo afferma il portavoce
del premier britannico che sottolinea che c’è accordo con gli USA sulla tattica adottata sul terreno.
A una settimana dalla loro scomparsa, il ministero degli Esteri tedesco non è ancora in
grado di confermare la sorte di due agenti dell’antiterrorismo dispersi. Secondo un portavoce del
ministero i due sarebbero “con molta probabilità” morti.
I due stavano cercando di raggiungere, a bordo di un convoglio di auto partito da Amman,
l'ambasciata tedesca a Baghdad dove avrebbero dovuto sostituire dei colleghi addetti alla sicurezza.
Un miliziano del leader sciita radicale Motqada al Sadr muore in scontri riesplosi tra i
rivoltosi e la polizia a Kerbala.
I miliziani di Sadr occupano un posto di polizia nella zona ovest della città.
Il braccio destro di Moqtada al Sadr a Baghdad minaccia rappresaglie contro gli italiani
per l'incursione di domenica in una sede del movimento guidato dal leader sciita a Nassiriya.
Hazem al Araaji, responsabile dell'ufficio di Baghdad, lancia le sue minacce nel corso di
un'intervista a giornalisti italiani, nell'Hotel Palestine, nel centro della capitale irachena.
Da Najaf, il giovane leader sciita Moqtada al Sadr, in un'intervista ad al Manar, la
televisione libanese degli Hezbollah, il gruppo sciita filo iraniano, dichiara: “Sono pronto a
sacrificarmi, ma chiedo a tutti di non permettere che la mia morte segni la fine della lotta per la
libertà e contro l'occupazione”.
Un marine americano ucciso ed altri sette feriti nel corso di combattimenti a Falluja.
Il Dipartimento di stato USA annuncia il ritrovamento dei corpi di quattro dei sette
lavoratori americani caduti in un'imboscata vicino a Falluja.
E' un vero e proprio esercito senza praticamente nessun controllo quello dei vigilantes e
delle guardie del corpo che operano in Iraq per proteggere chi lavora alla ricostruzione del paese,
spesso per società americane.
L'esercito privato che opera in Iraq è stimato in circa 20.000 uomini, un numero decisamente
superiore ai circa 8.000 militari britannici presenti nel paese, il secondo contingente dopo quello
degli Stati Uniti.
Si tratta di un esercito che opera senza regole e senza molta chiarezza e non sono pochi, negli Stati
Uniti, a considerarlo una sorta di armata Brancaleone, con troppi elementi male addestrati,
vulnerabili e inadatti al difficile e pericoloso compito loro richiesto. Come spiega per esempio il
portavoce di un gruppo di senatori del partito democratico all'opposizione negli USA, il
rappresentante del Rhode Island, Jack Reed, al Washington Post “la sicurezza in un'area di fuoco
ostile è una missione classica di carattere militare. Delegare questa missione a imprese private
pone una serie di quesiti molto seri”.
Il primo ministro portoghese Josè Manuel Durao Barroso chiede ai suoi
connazionali che si trovano in Iraq di lasciare il paese, avvertendo che se non lo faranno dovranno
“affrontare rischi”.
“La nostra posizione è che non possiamo, al momento, garantire la sicurezza dei civili presenti in
quel paese”, afferma Durao Barroso, aggiungendo che questo non comporta affatto il ritiro degli
uomini della Guardia Nazionale presenti in Iraq.
Il ministro degli Esteri ceco, Cyril Svoboda, chiede ai cittadini cechi che sono a
Baghdad di tornare nella Repubblica Ceca.
Un soldato americano rimane ucciso in un agguato contro un convoglio a sud di
Baghdad. Nell'agguato rimangono feriti un altro soldato ed un civile.
Due poliziotti iracheni rimangono uccisi da un gruppo armato che attacca la sede della
polizia a Mahawail, 80 km a sud di Baghdad.
--------------------------------